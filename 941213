

                สารบาญข่าว
 - ข่าวการเมือง
 - ข่าวสังคม-ทั่วไป
 - ข่าวเศรษฐกิจ
 - ข้อมูลเศรษฐกิจ
 - ข่าวต่างประเทศ

-- ข่าวการเมือง ----
การเมือง
------------------
เผย ส.ส.พรรคชาติไทยดีใจที่พรรคไม่เข้าร่วมรัฐบาล

          พรรคชาติไทย ๑๓ ธ.ค.- นายประเทือง วิจารณ์ปรีชา โฆษกพรรคชาติไทย
แถลงผลการประชุมพรรคว่า สมาชิกพรรคทุกคนได้แสดงความดีใจที่พรรคชาติไทย
ไม่ได้ไปร่วมรัฐบาล เนื่องจากเชื่อมั่นว่าพรรคประชาธิปัตย์ต้องเลือกพรรคชาติพัฒนา
อย่างแน่นอน หากให้พรรคชาติไทยไปร่วมจะต้องส่งผลกระทบต่อพรรคร่วมรัฐบาลอื่น ๆ
แน่นอน เพราะมีเสียงถึง ๗๖ เสียง แต่หากให้พรรคชาติพัฒนาไปร่วมก็ไม่ต้องปรับ
คณะรัฐมนตรีใหม่ทั้งหมด พรรคประชาธิปัตย์จึงเลือกวิธีที่ง่ายดังกล่าว

          นายประเทือง กล่าวยอมรับว่า พรรคชาติไทยได้ถูกทาบทาม
ให้เข้าร่วมรัฐบาลจริง แต่พรรคทราบว่าเป็นไปไม่ได้ จึงได้ออกมาปฏิเสธตลอดเวลา
ซึ่งสมาชิกพรรคก็ไม่ได้ต่อว่าอะไรหัวหน้าพรรคเกี่ยวกับเรื่องนี้ เพราะทราบว่า
เป็นเกม อย่างไรก็ตาม ในที่ประชุมพรรคชาติไทยและที่ประชุมพรรคร่วมฝ่ายค้าน
ได้มีการเสนอทางออกไว้ด้วย โดยให้ ส.ส.ฝ่ายค้านทั้งหมดลาออกจาก ส.ส.
เพื่อบีบให้รัฐบาลยุบสภา เพราะเชื่อว่ารัฐบาลคงไม่จัดการเลือกตั้งซ่อมแน่นอน
เนื่องจากเสียงบประมาณมาก แต่ขณะนั้นยังไม่ได้ข้อยุติ

          โฆษกพรรคชาติไทย กล่าวด้วยว่า นอกจากนี้ ที่ประชุมยังได้พิจารณา
เกี่ยวกับญัตติอภิปรายไม่ไว้วางใจรัฐมนตรีว่าการกระทรวงเกษตรและสหกรณ์ด้วย
แต่แม้ว่านายนิพนธ์ พร้อมพันธุ์ รัฐมนตรีว่าการกระทรวงเกษตรและสหกรณ์
ลาออกจากตำแหน่ง แต่การอภิปรายเรื่องการออกเอกสารสิทธิ์ สปก.๔-๐๑ ก็หยุดไม่ได้
โดยเมื่อมีการเปิดประชุมรัฐสภาสมัยสามัญหน้าก็จะเปิดอภิปรายไม่ไว้วางใจนายกรัฐมนตร
ี
และในช่วงปิดสมัยประชุมก็จะมีการเดินสายพูดเรื่องนี้นอกสภาฯ ทั้งนี้ ข้อมูลที่พรรค

ได้มาบางส่วนได้มาจากพรรคความหวังใหม่ก่อนที่จะถอนตัวจากรัฐบาล

          นายประเทือง กล่าวอีกว่า ในที่ประชุมได้มี ส.ส.เสนอว่า ส.ส.พรรคชาติพัฒน
า
ที่ไม่พอใจการร่วมรัฐบาลได้มาติดต่อว่าจะลาออกจาก ส.ส. หากพรรคชาติไทยตกลง
ที่จะส่งลงสมัครรับเลือกตั้งซ่อมแทน แต่ที่ประชุมพรรคไม่ได้พิจารณาเรื่องนี้
เพราะเห็นว่าไม่แน่นอน และพรรคชาติพัฒนาเชื่อถือไม่ได้แล้ว. -๒๑๙ (๒๑๘) พ.๑๒
#####
"ชาติพัฒนา" ยื่นรายชื่อรัฐมนตรีใหม่ให้แกนนำรัฐบาลแล้ว

          พรรคชาติพัฒนา ๑๔ ธ.ค.- นายประจวบ ไชยสาส์น เลขาธิการพรรค-
ชาติพัฒนา เปิดเผยว่า พรรคได้นำรายชื่อ ส.ส. พร้อมหนังสือปะหน้าเพื่อยืนยันว่า
พรรคชาติพัฒนา ให้การสนับสนุน นายชวน หลีกภัย นายกรัฐมนตรี เป็นนายกรัฐมนตรี
พร้อมกับรายชื่อรัฐมนตรีในสัดส่วนที่พรรคได้รับการจัดสรร
          เลขาธิการพรรคชาติพัฒนา กล่าวว่า การที่ต้องยื่นรายชื่อ ส.ส.
ดังกล่าว เพราะพรรคประชาธิปัตย์ให้ดำเนินการ ซึ่งรัฐบาลจำเป็นต้องมีเสียงข้างมาก
ไม่ใช่ต้องการขอความมั่นใจว่าพรรคชาติพัฒนาจะให้การสนับสนุน แต่ถือว่า
เป็นวิธีการปฏิบัติของการจัดตั้งรัฐบาลทุกครั้ง

          "เป็นวิธีปฏิบัติธรรมดา ทุกครั้งที่มีกากรจัดตั้งรัฐบาล หรือเข้าร่วม
รัฐบาล เสียงสมาชิกของเราก็ต้องดำเนินการ ให้พรรคแกนนำได้รับทราบ
ว่าเราให้การสนับสนุน ไม่ใช่คนใดคนหนึ่ง" นายประจวบ กล่าว

          สำหรับรายชื่อรัฐมนตรีของพรรคชาติพัฒนานั้น นายประจวบ กล่าวว่า
ทางพรรคมอบหมายให้หัวหน้าพรรคพิจารณาคัดเลือกตามความเหมาะสมและตามข้อมูล
ที่คณะกรรมการบริหารพรรคเสนอ ซึ่งมีทั้งข้อมูลที่เป็นทั้งข้อดีและข้อเสียของทุกคน
ทั้งนี้ สมาชิกพรรคทุกคนให้ความเคารพต่อหัวหน้าพรรค เพราะถือว่าหัวหน้าพรรค
ยอมเสียสละทุกอย่างเพื่อให้พรรคชาติพัฒนามีโอกาสเข้าไปบริหารประเทศ

          เลขาธิการพรรคชาติพัฒนา ยอมรับว่าอาจจะมีคนนอกเข้ามา
เป็นรัฐมนตรีได้ แต่คงไม่เกินหนึ่งคน โดยจะต้องเป็นผู้เชี่ยวชาญทางด้านเทคนิค
ต่างๆ แต่ทั้งนี้หัวหน้าพรรคจะเป็นผู้พิจารณาตัดสินใจ

          ส่วนการที่พรรคร่วมฝ่ายค้านโจมตีการตัดสินใจของพรรคชาติพัฒนา
ในการเข้าร่วมรัฐบาลนั้น นายประจวบ กล่าวว่า ตนก็เคยเป็นฝ่ายค้านมาก่อน
เห็นว่าเป็นเรื่องธรรมดาที่ฝ่ายค้านจะต้องวิจารณ์รัฐบาล.- ๒๑๔ (๒๑๕)
####
กิจสังคมระบุรัฐบาลใหม่ขาดความชอบธรรมขอร้องให้ยุบสภา

          ที่ทำการพรรคกิจสังคม ๑๔ ธ.ค. - นายระวี หิรัญโชติ โฆษกพรรคกิจสังคม
แถลงภายหลังการประชุมพรรคว่า ที่ประชุมได้พิจารณาถึงเรื่องที่พรรคชาติพัฒนา
เข้าร่วมรัฐบาลใหม่ครั้งนี้ ซึ่งจากการรับฟังความคิดเห็นของประชาชน
ไม่มีความเชื่อถือในรัฐบาลชุดนี้ เพราะขึ้นมาด้วยความไม่ชอบธรรม
พรรคกิจสังคมอยากบอกว่ากรุณาอย่าหลอกประชาชนอีกต่อไปเลย
และขอร้องให้รัฐบาลคืนอำนาจให้กับประชาชน เพราะหากรัฐบาลดีจริง
ประชาชนก็คงต้องเลือกกลับเข้ามาเป็นรัฐบาลอีกครั้ง

          โฆษกพรรคกิจสังคม กล่าวว่า พรรคชาติพัฒนาเป็นพรรคที่เคยพูดว่า
รัฐบาลของนายชวน หลีกภัย นายกรัฐมนตรี ไม่มีความชอบธรรมในเรื่อง สปก.๔-๐๑
แต่กลับไปเข้าร่วมรัฐบาลเสียเอง ถือเป็นเรื่องที่แปลกมาก คงไม่มีใครอีกแล้ว
ทำเรื่องอย่างนี้ได้ เป็นการทำเพื่ออำนาจเท่านั้น

          นายระวี กล่าวอีกว่า แม้นายนิพนธ์ พร้อมพันธุ์ จะลาออกจากตำแหน่ง
รัฐมนตรีว่าการกระทรวงเกษตรและสหกรณ์ แล้วก็ตาม แต่พรรคกิจสังคม
จะร่วมกับพรรคฝ่ายค้านดำเนินการในเรื่อง สปก.๔-๐๑ ต่อไป
และขอร้องพรรคประชาธิปัตย์อย่าหนีปัญหา เพื่อพิสูจน์ให้ประชาชนได้ทราบว่า
ข้อเท็จจริงเป็นอย่างไร

          ทางด้านนายดุสิต โสภิตชา รองหัวหน้าพรรคกิจสังคม กล่าวว่า
การเข้าร่วมรัฐบาลของพรรคชาติพัฒนา เป็นการทำเพื่อผลประโยชน์ของตัวเองทั้งสิ้น
การที่อ้างกันว่าทำไปเพราะกลัวว่าจะมีคนมายึดบ้านยึดเมืองนั้น
เป็นข้ออ้างที่ล้าสมัยมาก

          นายดุสิต กล่าวอีกว่า พรรคประชาธิปัตย์และพรรคชาติพัฒนา
ดูถูกประชาชน นำเหตุผลมาอ้างเพื่อตัวเอง ควรจะรู้ว่ากำลังทำลายศรัทธาประชาชน
ถือเป็นการบิดเบือนเรื่อง สปก.๔-๐๑ ทั้ง ๆ ที่ประชาชนอยากรู้ว่าเป็นอย่างไร.

                                              - ๒๑๙ (๒๑๘)########
"ชาติพัฒนา" ยื่นรายชื่อรัฐมนตรีใหม่ให้แกนนำรัฐบาลแล้ว

          พรรคชาติพัฒนา ๑๔ ธ.ค.- นายประจวบ ไชยสาส์น เลขาธิการพรรค-
ชาติพัฒนา เปิดเผยว่า พรรคได้นำรายชื่อ ส.ส. พร้อมหนังสือปะหน้าเพื่อยืนยันว่า
พรรคชาติพัฒนา ให้การสนับสนุน นายชวน หลีกภัย นายกรัฐมนตรี เป็นนายกรัฐมนตรี
พร้อมกับรายชื่อรัฐมนตรีในสัดส่วนที่พรรคได้รับการจัดสรร
          เลขาธิการพรรคชาติพัฒนา กล่าวว่า การที่ต้องยื่นรายชื่อ ส.ส.
ดังกล่าว เพราะพรรคประชาธิปัตย์ให้ดำเนินการ ซึ่งรัฐบาลจำเป็นต้องมีเสียงข้างมาก
ไม่ใช่ต้องการขอความมั่นใจว่าพรรคชาติพัฒนาจะให้การสนับสนุน แต่ถือว่า
เป็นวิธีการปฏิบัติของการจัดตั้งรัฐบาลทุกครั้ง

          "เป็นวิธีปฏิบัติธรรมดา ทุกครั้งที่มีกากรจัดตั้งรัฐบาล หรือเข้าร่วม
รัฐบาล เสียงสมาชิกของเราก็ต้องดำเนินการ ให้พรรคแกนนำได้รับทราบ
ว่าเราให้การสนับสนุน ไม่ใช่คนใดคนหนึ่ง" นายประจวบ กล่าว

          สำหรับรายชื่อรัฐมนตรีของพรรคชาติพัฒนานั้น นายประจวบ กล่าวว่า
ทางพรรคมอบหมายให้หัวหน้าพรรคพิจารณาคัดเลือกตามความเหมาะสมและตามข้อมูล
ที่คณะกรรมการบริหารพรรคเสนอ ซึ่งมีทั้งข้อมูลที่เป็นทั้งข้อดีและข้อเสียของทุกคน
ทั้งนี้ สมาชิกพรรคทุกคนให้ความเคารพต่อหัวหน้าพรรค เพราะถือว่าหัวหน้าพรรค
ยอมเสียสละทุกอย่างเพื่อให้พรรคชาติพัฒนามีโอกาสเข้าไปบริหารประเทศ
          เลขาธิการพรรคชาติพัฒนา ยอมรับว่าอาจจะมีคนนอกเข้ามา
เป็นรัฐมนตรีได้ แต่คงไม่เกินหนึ่งคน โดยจะต้องเป็นผู้เชี่ยวชาญทางด้านเทคนิค
ต่างๆ แต่ทั้งนี้หัวหน้าพรรคจะเป็นผู้พิจารณาตัดสินใจ

          ส่วนการที่พรรคร่วมฝ่ายค้านโจมตีการตัดสินใจของพรรคชาติพัฒนา
ในการเข้าร่วมรัฐบาลนั้น นายประจวบ กล่าวว่า ตนก็เคยเป็นฝ่ายค้านมาก่อน
เห็นว่าเป็นเรื่องธรรมดาที่ฝ่ายค้านจะต้องวิจารณ์รัฐบาล.-๒๑๔ (๒๑๕)
########
แม่ทัพภาคที่ ๒ เตือนประชาชนอย่าเข้าไปในเขตกัมพูชา

          อุบลราชธานี ๑๔ ธ.ค.- พล.ท.สุรยุทธ จุลลานนท์ แม่ทัพภาคที่ ๒
เตือนประชาชนบริเวณชายแดน อย่ารุกล้ำเข้าไปในเขตกัมพูชา เพราะสถานการณ์
ยังไม่น่าไว้วางใจ

          แม่ทัพภาคที่ ๒ ได้เดินทางไปตรวจเยี่ยมทหาร ที่หน่วยเฉพาะกิจ
กรมทหารราบที่ ๖ ฐานปฏิบัติการบ้านเก่าขาม อำเภอน้ำยืน จังหวัดอุบลราชธานี
ซึ่งปฏิบัติภารกิจ ด้านช่องอานม้า

          พล.ท.สุรยุทธ กล่าวถึงสถานการณ์บริเวณชายแดนไทยว่า
เหตุการณ์ในเขตความรับผิดชอบของกองทัพภาคที่ ๒ ยังถือว่าปกติ อย่างไรก็ตาม
ได้มีการเสริมกำลังในจุดที่ล่อแหลม เพื่อเตรียมพร้อมรับมือโจรเขมร
ที่อาจจะรุกล้ำเข้ามาปล้นสะดมคนไทย

          ส่วนคนไทยควรจะเข้าไปทำไม้ในประเทศกัมพูชาต่อไป หรือไม่นั้น
แม่ทัพภาคที่ ๒ กล่าวว่า คงจะต้องถามเจ้าของบริษัทไม้ที่ได้รับสัมปทาน
ว่าจะคุ้มหรือไม่กับการสูญเสียที่เกิดขึ้น. -อ.๐๐๒(๒๑๕)
###
ความหวังใหม่ระบุ "นิพนธ์" ลาออกหนีความรับผิดชอบ

          ที่ทำการพรรคความหวังใหม่ ๑๔ ธ.ค.-นายจาตุรนต์ ฉายแสง
โฆษกพรรคความหวังใหม่ แถลงภายหลังการประชุมพรรค ค่ำวานนี้ ว่า
ได้มีการพิจารณาถึงการลาออกจากตำแหน่งรัฐมนตรีว่าการกระทรวงเกษตรและสหกรณ์
ของนายนิพนธ์ พร้อมพันธุ์ โดยเห็นว่า การลาออกดังกล่าว
เป็นการสร้างประเพณีที่ไม่ดีงามในระบบรัฐสภา และเป็นการหนีความรับผิดชอบ
ไม่เปิดโอกาสให้มีการชี้แจงปัญหาที่เกิดขึ้น เท่ากับเป็นการปิดหูปิดตาประชาชน

          โฆษกพรรคความหวังใหม่ กล่าวว่า การดึงพรรคชาติพัฒนาเข้าร่วมรัฐบาล
ก็เพื่อต้องการล้มญัตติอภิปรายไม่ไว้วางใจนายนิพนธ์ ซึ่งพรรคชาติพัฒนา
เป็นผู้ริเริ่มการยื่นญัตติ การทำเช่นนี้ถือเป็นการสร้างความเสียหาย
ต่อระบบรัฐสภาอย่างยิ่ง การดำเนินการของรัฐบาลถือเป็นการเอาตัวรอด
เพื่ออยู่เป็นรัฐบาลต่อไป

          นายจาตุรนต์ กล่าวว่า พรรคความหวังใหม่ขอเรียกร้องให้ประชาชน
และนักการเมืองที่ยึดมั่นในสัจจะวาจา รักในศักดิ์ศรีและเกียรติภูมิ
ของการเป็นนักการเมือง ช่วยกันเร่งกอบกู้ภาพพจน์ที่ดีและศรัทธาของประชาชน
กลับคืนมาโดยเร็ว

          "การเป็นพรรคการเมืองที่ดีหรือไม่นั้น ไม่ได้อยู่ที่การเป็นฝ่ายใด
ขอยืนยันว่าแม้พรรคความหวังใหม่จะเป็นพรรคฝ่ายค้าน ก็ไม่ถือว่าพรรคตกต่ำ
ทุกคนยังมีขวัญกำลังใจดี และจะทำหน้าที่ฝ่ายค้านอย่างเต็มที่ต่อไป"
โฆษกพรรคความหวังใหม่ กล่าว.-๒๑๗(๒๑๘)
###
เผยรายชื่อรัฐมนตรีใหม่ชาติพัฒนาถึงมือนายกรัฐมนตรีแล้ว

          ทำเนียบรัฐบาล ๑๔ ธ.ค.- พล.ต.สนั่น ขจรประศาสน์ รัฐมนตรีว่าการ-
กระทรวงอุตสาหกรรม เลขาธิการพรรคประชาธิปัตย์ เปิดเผยภายหลังเข้าพบ นายกรัฐมนตรี
ที่ทำเนียบรัฐบาลว่า ได้นำรายชื่อรัฐมนตรีของพรรคชาติพัฒนา
มายื่นต่อนายกรัฐมนตรีแล้ว โดยมีทั้งหมด ๑๔ คน แต่ไม่ทราบว่านายกรัฐมนตรี
จะนำรายชื่อขึ้นทูลเกล้าฯ เมื่อใด
          เลขาธิการพรรคประชาธิปัตย์ ยอมรับว่า พล.อ.ชาติชาย ชุณหะวัณ
หัวหน้าพรรคชาติพัฒนา จะไม่รับตำแหน่งใด ๆ ในคณะรัฐมนตรี

          ส่วนกรณีของนายนิพนธ์ พร้อมพันธุ์ ที่ลาออกจากการเป็น
รัฐมนตรีว่าการกระทรวงเกษตรและสหกรณ์ จนทำให้มองว่าเป็นการหนีปัญหานั้น พล.ต.สนั่น

กล่าวว่า นายนิพนธ์จะต้องชี้แจงภายหลัง และขอให้สอบถาม
นายนิพนธ์เองว่าทำไมไม่ชี้แจงในสภา อย่างไรก็ตาม ในส่วนของพรรคก็ต้องชี้แจง
และรัฐมนตรีใหม่ที่จะเข้ารับตำแหน่งก็ต้องช่วยชี้แจงด้วย

          นายบัญญัติ บรรทัดฐาน รองนายกรัฐมนตรี และรองหัวหน้าพรรคประชาธิปัตย์
เปิดเผยภายหลังเข้าพบนายชวน หลีกภัย นายกรัฐมนตรี ที่ทำเนียบรัฐบาล เย็นวานนี้
(๑๓ ธ.ค.) ว่า ได้เห็นรายชื่อรัฐมนตรีของพรรคชาติพัฒนาแล้ว และว่าดี
เชื่อว่าจะนำรายชื่อขึ้นทูลเกล้าฯ แต่งตั้งได้ในวันนี้

          นายบัญญัติ กล่าวว่า นอกจากนายนิพนธ์ ได้ลาออกจากตำแหน่งรัฐมนตรี-
ว่าการกระทรวงเกษตรฯ แล้ว จะมีรัฐมนตรีลาออกอีกหลายคน ซึ่งนายกรัฐมนตรีจะแถลงเอง

          ส่วนจะมี ส.ส.ภาคอีสานเข้ารับตำแหน่งแทนนายนิพนธ์หรือไม่
รองหัวหน้าพรรคประชาธิปัตย์ กล่าวว่า ยังไม่ทราบ ต้องรอให้มีการเสนอ
ในคณะกรรมการบริหารก่อน
          ผู้สื่อข่าวรายงานว่า หลังจากที่นำรายชื่อรัฐมนตรีใหม่ของพรรคชาติพัฒนา
ไปมอบให้กับนายกรัฐมนตรีแล้ว พล.ต.สนั่น ก็ได้เดินทางมาประชุมสมาชิกพรรค
ที่พรรคประชาธิปัตย์ เพื่อปรับเปลี่ยนรัฐมนตรีภายในพรรค โดยมีกระแสข่าวว่า
จะให้นายไตรรงค์ สุวรรณคีรี รัฐมนตรีช่วยว่าการกระทรวงการคลัง
เป็นรัฐมนตรีว่าการกระทรวงอุตสาหกรรม แทน พล.ต.สนั่น ที่จะไปเป็นรัฐมนตรี
ว่าการกระทรวงมหาดไทย โดยมีนายอำนวย ปะติเส เป็นรัฐมนตรีช่วยว่าการกระทรวงการคลัง
          ส่วนรัฐมนตรีว่าการกระทรวงเกษตรฯ ซึ่งมีข่าวว่าจะยกให้กับพรรคชาติพัฒนา
ปรากฎว่ายังคงไว้เช่นเดิม และคาดว่าพรรคจะมอบหมายให้นายจุรินทร์ ลักษณวิศิษฎ์
รัฐมนตรีช่วยว่าการกระทรวงพาณิชย์ ดูแล ส่วนตำแหน่งรัฐมนตรีช่วยว่าการ-
กระทรวงพาณิชย์ จะมอบให้กับพรรคชาติพัฒนา ส่วนตำแหน่งรัฐมนตรีช่วยว่าการ-
กระทรวงการคลังอีกตำแหน่งหนึ่ง มีข่าวว่า นายพันศักดิ์ วิญญรัตน์ อดีตที่ปรึกษา
บ้านพิษณุโลก จะเข้ารับตำแหน่งนี้ในโควตาพรรคชาติพัฒนา.-๒๑๑,๒๑๖(๒๐,๒๑๕)
#####

"ชวน" ขอร้องอย่าเพิ่งพูดถึง ค.ร.ม.ใหม่จนกว่าจะเรียบร้อยทั้งหมด

          ทำเนียบรัฐบาล ๑๔ ธ.ค.- นายชวน หลีกภัย นายกรัฐมนตรี
ปฏิเสธที่จะเปิดเผยถึงรายชื่อคณะรัฐมนตรีชุดใหม่ แม้ว่าจะได้รับรายชื่อรัฐมนตรี
ในส่วนของพรรคชาติพัฒนาแล้วก็ตาม เพราะเรื่องยังไม่เรียบร้อย
ยังมีเรื่องของรัฐมนตรีบางคนที่แสดงความจำนงขอลาออก และรัฐมนตรีบางตำแหน่ง
ที่จำเป็นจะต้องมีการปรับเปลี่ยน ที่ยังดำเนินการไม่เสร็จสิ้น แต่คาดว่าทั้งหมด
จะเรียบร้อยภายในคืนนี้ (๑๓ ธ.ค.) และอยากขอร้องอย่าเพิ่งพูดถึง
ในเรื่องของตัวบุคคล จนกว่าจะมีพระบรมราชโองการโปรดเกล้าฯ แต่งตั้งแล้ว

          นายกรัฐมนตรีกล่าวถึงนโยบายของพรรคชาติพัฒนาที่มีบางส่วน
ไม่ตรงกับนโยบายของรัฐบาลว่า เลขาธิการพรรคประชาธิปัตย์ได้หารือถึงเรื่องนี้แล้ว
ทราบว่าในหลักการทุกพรรคเห็นพ้องต้องกันแม้กระทั่งในเรื่องการปฏิรูปที่ดิน
แต่ในรายละเอียดคงต้องหารือกันอีกครั้งหนึ่ง

          นายกรัฐมนตรียังเปิดเผยด้วยว่านายนิพนธ์ พร้อมพันธุ์
ได้มายื่นใบลาออกจากตำแหน่งรัฐมนตรีว่าการกระทรวงเกษตรและสหกรณ์
กับตนเรียบร้อยแล้วเมื่อช่วงเย็นที่ผ่านมา.-๒๑๑(๒๑๘)#####

พล.อ.ชาติชาย ชี้แจงที่ประชุม ส.ส.ชาติพัฒนาถึงเหตุผลร่วมรัฐบาล

          พรรคชาติพัฒนา ๑๔ ธ.ค.- นายกร ทัพพะรังสี รองหัวหน้าพรรคชาติพัฒนา
แถลงภายหลังการประชุมพรรควานนี้ว่า พล.อ.ชาติชาย ชุณหะวัณ หัวหน้าพรรค
และผู้บริหารของพรรค ได้ชี้แจงถึงการดำเนินการทางการเมือง
ในช่วงสัปดาห์ที่ผ่านมาให้ ส.ส.รับทราบ รวมทั้งเหตุผลและจุดยืนของพรรค
ที่เข้าร่วมรัฐบาล

          รองหัวหน้าพรรคชาติพัฒนา กล่าวว่า การเข้าร่วมรัฐบาลครั้งนี้
นับเป็นครั้งแรกของพรรคชาติพัฒนา นับตั้งแต่ตั้งพรรคมาได้ ๒ ปี ๕ เดือน ทั้งนี้
พล.อ.ชาติชาย ได้พูดฝากไว้ด้วยว่า ขณะนี้ประชาชนกำลังจับตาดูว่าพรรคชาติพัฒนา
จะมีความสามารถในการทำงานและเป็นที่ศรัทธาของประชาชนอย่างไร

          นอกจากนี้ ที่ประชุมพรรคชาติพัฒนายังได้รับทราบถึงเรื่อง
นายนิพนธ์ พร้อมพันธุ์ ลาออกจากตำแหน่งรัฐมนตรีว่าการกระทรวงเกษตรและสหกรณ์
มีผลทำให้ญัตติอภิปรายไม่ไว้วางใจของฝ่ายค้านตกไป ซึ่งการประชุมสภาวันนี้
(๑๔ ธ.ค.) ก็ต้องยกเลิก เพราะไม่มีวาระการประชุมสำรองไว้.- ๒๑๔ (๒๑๘)
####
หัวหน้าพรรคชาติพัฒนาระบุการตัดสินใจเข้าร่วมรัฐบาลทำให้ตลาดหุ้นดีขึ้น

          พรรคชาติพัฒนา ๑๔ ธ.ค.-พล.อ.ชาติชาย ชุณหะวัณ หัวหน้าพรรคชาติพัฒนา
ให้สัมภาษณ์ก่อนประชุมพรรค ว่าสิ่งสำคัญที่ตัดสินใจเข้าร่วมรัฐบาลเพื่อส่วนรวม
และประเทศชาติ ซึ่งเมื่อมีข่าวพรรคชาติพัฒนาเข้าร่วมรัฐบาล ทราบว่า
ทำให้ตลาดหุ้นดีขึ้น ประชาชนมีความตื่นตัว

          หัวหน้าพรรคชาติพัฒนา กล่าวว่า การที่พรรคเข้าร่วมรัฐบาลครั้งนี้
มีจุดมุ่งหมายในเรื่องเศรษฐกิจ ซึ่งคิดว่าจะทำให้เสถียรภาพของเศรษฐกิจ
ของรัฐบาลดีขึ้น และคิดว่าถ้าไม่มีอะไรรัฐบาลคงจะอยู่ครบ ๔ ปี

          พล.อ.ชาติชาย ปฏิเสธที่จะให้ความเห็นเรื่องที่จะนำคนนอก
เข้ามาเป็นรัฐมนตรี บอกแต่เพียงว่ารอให้มีการโปรดเกล้าฯ ก่อน ซึ่งผู้ที่จะมา
รับตำแหน่งจะเป็นผู้ที่มีความเหมาะสม และเชื่อว่าจะไม่มี ส.ส.ในพรรคต่อต้าน
เพราะพรรคมอบให้เป็นหน้าที่ตนในการพิจารณา

          ส่วน ส.ส.กลุ่ม ๑๖ ของพรรคชาติพัฒนาบางคนไม่พอใจในการเข้าร่วม
รัฐบาลในครั้งนี้ พล.อ.ชาติชาย กล่าวว่า เป็นเพราะ ส.ส.ในพรรคเตรียมตัวไว้มาก
เกี่ยวกับเรื่องการออกเอกสารสิทธิ์ สปก.๔-๐๑ แต่เมื่อเหตุการณ์เปลี่ยนไป
ก็ต้องพิจารณา โดยเอกสารที่ได้ไว้ก็ต้องให้เจ้าหน้าที่กระทรวงเกษตรและสหกรณ์
รับไปดำเนินการต่อไป

          พล.อ.ชาติชาย ยังกล่าวว่า มีความตั้งใจที่จะพูดจา ทำความเข้าใจ
กับฝ่ายค้าน แต่ขณะนี้จะปล่อยให้ฝ่ายค้านพูดโจมตีไปก่อน รอให้เหนื่อยแล้ว
จึงจะพูดกัน

          ผู้สื่อข่าวรายงานว่า ก่อนเข้าประชุม พล.อ.ชาติชาย ก็ได้พูดกับ
ว่าที่ ร.ต.ไพโรจน์ สุวรรณฉวี ส.ส.นครราชสีมา แกนนำกลุ่ม ๑๖ ที่ไม่พอใจ
การเข้าร่วมรัฐบาล จากนั้นชูมือร่วมกันให้ผู้สื่อข่าวถ่ายภาพไว้เป็นที่ระลึกด้วย.
#####
"นิพนธ์" ลาออกจากตำแหน่งแล้ว

          กระทรวงเกษตรฯ ๑๔ ธ.ค.- นายนิพนธ์ พร้อมพันธุ์ รัฐมนตรีว่าการ
กระทรวงเกษตรและสหกรณ์ ประกาศลาออกจากตำแหน่งแล้ว ระบุว่าแม้จะไม่ได้รับผิดชอบ
งานปฏิรูปที่ดินโดยตรง แต่เมื่อเป็นเจ้ากระทรวง ก็ถือว่าทำงานบกพร่อง

          นายนิพนธ์ กล่าวว่า ตนได้พูดมานานแล้วว่า เมื่อเสร็จสิ้นภารกิจ
ที่นายกรัฐมนตรีมอบหมายให้ดำเนินการ ตนจะพิจารณาในส่วนความรับผิดชอบของตน
แม้จะไม่ใช่งานในความรับผิดชอบ และตนไม่เคยมีคำสั่งให้เจ้าหน้าที่คนใด
กระทำการโดยผิดกฎหมาย แต่ในฐานะของรัฐมนตรีว่าการ ถือว่าตนมีข้อบกพร่อง
ในเชิงบริหาร

          อดีตรัฐมนตรีว่าการกระทรวงเกษตรฯ กล่าวด้วยว่า ได้ยื่นหนังสือลาออก
จากตำแหน่งต่อนายกรัฐมนตรีแล้ว โดยจะมีผลตั้งแต่เย็นวานนี้ (๑๓ ธ.ค.)
พร้อมกันนี้นายนิพนธ์ได้กล่าวขอโทษประชาชนทั้งประเทศ โดยเฉพาะชาวนครราชสีมา
ที่เลือกตั้งเข้ามาเป็น ส.ส.ถึง ๔ สมัย แต่ก็ไม่สามารถทำงานได้ดี
ตามคะแนนที่ประชาชนให้มา
          นายนิพนธ์ กล่าวว่า ข่าวที่ปรากฏในช่วงที่ผ่านมา ในเรื่องการแจก
เอกสารสิทธิ์ สปก. ๔-๐๑ โดยเฉพาะที่ภูเก็ต ได้สร้างความคลางแคลงใจกับคนทั้งประเทศ
นายกรัฐมนตรีได้เรียกตนไปชี้แจงเรื่องทั้งหมด ทั้งข้อกฎหมายและปัญหาในทางปฏิบัติ
และได้ตั้งคณะกรรมการตรวจสอบข้อเท็จจริง พบว่ามีป่าสมบูรณ์บางส่วน
ในเขตปฏิรูปที่ดิน จึงสั่งให้กรมป่าไม้และสำนักงานปฏิรูปที่ดินจังหวัด
กันออกจากเขตปฏิรูปที่ดินโดยด่วน

          "เรื่องนี้ยืนยันได้ว่านายกรัฐมนตรีได้กำชับ หากพบว่ามีพื้นที่
เขตป่าสมบูรณ์ในเขตปฏิรูปแม้เพียงไร่เดียว เจ้าหน้าที่ก็ต้องกันออกโดยเด็ดขาด
ในส่วนของการตรวจสอบคุณสมบัติของผู้ได้รับเอกสารสิทธิ์ ก็พบว่า
มีหลักฐานที่น่าเชื่อว่าผู้ได้รับเอกสารสิทธิ์หลายรายมีคุณสมบัติไม่ครบ
ซึ่งคณะกรรมการปฏิรูปที่ดินเพื่อเกษตรกรระดับประเทศจะมีการประชุม
และตรวจสอบเรื่องนี้อีกครั้ง ทั้งในจังหวัดภูเก็ต และจะใช้เป็นบรรทัดฐาน
ในการออกเอกสารสิทธิ์ต่อไป" นายนิพนธ์ กล่าว

          นายนิพนธ์ กล่าวว่า นโยบายปฏิรูปที่ดินเป็นนโยบายที่ดีเพื่อแก้ปัญหา
ที่ทำกินของเกษตรกรทั้งประเทศ เหตุการณ์ที่เกิดขึ้นเป็นเพียงจุดสะดุด
เพียงจุดหนึ่ง ซึ่งต่อไปคงจะต้องเพิกถอนเอกสารสิทธิ์ที่ไม่เหมาะสม ส่วนราษฎรอื่น ๆ

จะมีการออกเอกสารสิทธิ์ต่อไป ไม่ได้ถือว่านโยบายผิดพลาด

          ผู้สื่อข่าวถามว่า การลาออกครั้งนี้เป็นการหนีการอภิปรายไม่ไว้วางใจ
หรือไม่ นายนิพนธ์ กล่าวว่า ตนได้พูความจริงไปหมดแล้ว และคิดว่าประเด็น
โต้แย้งระหว่างตนกับสมาชิกพรรคฝ่ายค้าน คงเหลือน้อยและไม่เกิดประโยชน์
ในการอภิปราย จึงเป็นการเหมาะสมที่จะลาออก
          ต่อข้อถามว่ารู้สึกอย่างไรที่ พล.ต.สนั่น ขจรประศาสน์ เลขาธิการ
และสมาชิกพรรคประชาธิปัตย์ จะขอให้ชี้แจงในสภาก่อน นายนิพนธ์ กล่าวว่า
เป็นเรื่องความเห็นแต่ละคน ซึ่งท่านเหล่านั้นไม่ได้พูดชัดเจนถึงขนาดนั้น
เป็นเพียงแต่ทางเลือก และให้เอกสิทธิ์ที่ตนจะเลือกได้ โดยไม่มีใครบังคับ

          ผู้สื่อข่าวถามว่า จะเล่นการเมืองต่อไปหรือไม่ นายนิพนธ์ กล่าวว่า
การเลือกตั้งครั้งต่อไป เป็นเรื่องของอนาคต ยังพูดไม่ได้
          ผู้สื่อข่าวรายงานว่า มีข้าราชการกระทรวงเกษตรฯ จำนวนหนึ่ง
รอส่งนายนิพนธ์ออกจากกระทรวง ภายหลังการแถลงข่าว พร้อมกับมอบดอกไม้
ให้เป็นกำลังใจ โดยปลัดกระทรวงเกษตรฯ ได้กล่าวชื่นชมการทำงาน
ของนายนิพนธ์ที่ผ่านมา. - ๓๑๑ (๒๑๕)
#####

-- ข่าวสังคม-ทั่วไป --
สังคม
------------------
#####
ยืนยันการพิจารณาเรื่องแหล่งมรดกโลกไม่เกี่ยวกับการเมือง

          ภูเก็ต ๑๓ ธ.ค.- ยืนยันการพิจารณาแหล่งมรดกโลกของคณะกรรมการมรดกโลก
เป็นการพิจารณาทางเทคนิคไม่เกี่ยวกับการเมือง สำหรับกรณีกัมพูชาจะเสนอให้นครวัต
เป็นแหล่งมรดกโลกพบว่ายังมีปัญหาเพราะยังไม่ส่งรายงานต่อคณะกรรมการ
และมีปัญหาเรื่องการลักลอบอยู่

          ผู้สื่อข่าวรายงานว่า การประชุมคณะกรรมการมรดกโลกครั้งที่ ๑๘
ซึ่งประเทศไทยเป็นเจ้าภาพ จัดขึ้นที่จังหวัดภูเก็ต จะมีการเสนอแหล่งมรดกโลก
ของประเทศภาคีในการเข้ารับการพิจารณา และเป็นที่สังเกตว่าประเด็นการเมือง
ระหว่างประเทศจะมีผลต่อการพิจารณาแหล่งมรดกโลกหรือไม่ โดยเฉพาะประเทศ
ในโลกกลุ่มที่ ๓ เช่น กัมพูชา ที่กำลังจะเสนอให้คณะกรรมการมรดกโลกพิจารณาให้นครวัต
สิ่งมหัศจรรย์ติดอันดับ ๑ ใน ๗ ของโลก พ้นจากการเป็นแหล่งมรดกโลก
ที่อยู่ในภาวะเสี่ยงอันตราย โดยขอให้อยู่ในบัญชีมรดกโลกอย่างเต็มภาคภูมิ
โดยมีประเทศมหาอำนาจ เช่น สหรัฐอเมริกาและฝรั่งเศส เป็นผู้สนับสนุนแนวคิดนี้

          ในเรื่องนี้ นางโอกา ปิซาโน กรรมการในคณะกรรมการระหว่างรัฐบาล
ว่าด้วยอนุสัญญาคุ้มครองมรดกโลก กล่าวว่า การพิจารณาให้สถานที่ใดเป็นแหล่งมรดกโลก
จะมีเพียงการพิจารณาด้านเทคนิค ไม่เกี่ยวกับเรื่องการเมืองโดยเด็ดขาด

          ทางด้าน ศ.ดร.อดุล วิเชียรเจริญ ประธานคณะกรรมการแห่งชาติ
ว่าด้วยอนุสัญญามรดกโลก กล่าวถึงนครวัดว่า ยังขาดคุณสมบัติที่จะเป็นแหล่งมรดกโลก
เนื่องจากยังมีปัญหาเรื่องยังไม่ได้ส่งรายงานและมีปัญหาเรื่องการลักลอบ.- ๓๑๔ (๑๕๐
)
ตั้งกรรมการสอบข้อเท็จจริง ผอ.ศนจ.ชุมพร กรณีถูกร้องเรียนข่มขืนนักศึกษา

          ศึกษาธิการ ๑๓ ธ.ค.- อธิบดีกรมการศึกษานอกโรงเรียน (กศน.) ตั้งกรรมการ
สอบสวนข้อเท็จจริงผู้อำนวยการศูนย์การศึกษานอกโรงเรียนจังหวัด (ศนจ.) ชุมพร
กรณีถูกกล่าวหาว่าข่มขืนนักศึกษา พร้อมออกคำสั่งย้ายผู้อำนวยการ ศนจ.ชุมพร
ออกนอกพื้นที่ก่อน เพื่อให้การสอบสวนเป็นไปด้วยความยุติธรรม

          จากกรณีที่มีนักศึกษานอกระบบโรงเรียน จังหวัดชุมพร เข้าร้องเรียนต่อ
ผู้ว่าราชการจังหวัดชุมพร โดยกล่าวหาว่าถูกนายวิสุทธิ์ ไตรวนาธรรม ผู้อำนวยการ
ศนจ.ชุมพร ข่มขืนกระทำชำเรา เมื่อวันที่ ๒๘ พฤศจิกายนที่ผ่านมา
แต่นายวิสุทธิ์ได้ปฏิเสธข้อกล่าวหานั้น

          นายรุ่ง แก้วแดง อธิบดี กศน. เปิดเผยว่า ได้ตั้งคณะกรรมการสอบสวน
ข้อเท็จจริง เพื่อหาข้อมูลประกอบการพิจารณาดำเนินการในเรื่องดังกล่าว
โดยมีนายบุญเลิศ มาแสง ผู้เชี่ยวชาญกรมการศึกษานอกโรงเรียน เป็นประธาน-
กรรมการ นายวิเชียร ประดับการ ผู้อำนวยการศูนย์การศึกษานอกโรงเรียน
จังหวัดประจวบคีรีขันธ์ เป็นกรรมการ และนายชัยกาศ สัยกุลประดิษฐ์ นิติกร ๗
กองการเจ้าหน้าที่ เป็นกรรมการและเลขานุการ ซึ่งคณะกรรมการชุดดังกล่าว
จะลงไปในพื้นที่ และประสานงานกับทางจังหวัดชุมพร เพื่อสอบสวนหาพยานหลักฐาน
และข้อเท็จจริง โดยจะให้ความเป็นธรรมกับทั้งสองฝ่าย เมื่อคณะกรรมการได้ข้อมูล
ทั้งหมดแล้วจะสรุปและนำเสนอผลการสอบสวนต่อตนเพื่อดำเนินการต่อไป

          อธิบดีกรมการศึกษานอกโรงเรียน กล่าวต่อไปอีกว่า ขณะนี้
ได้มีคำสั่งย้ายนายวิสุทธิ์ ออกจากพื้นที่ศูนย์การศึกษานอกโรงเรียนจังหวัดชุมพร
ไปช่วยราชการที่ศูนย์การศึกษานอกโรงเรียนภาคตะวันออก จังหวัดระยองแล้ว
เพื่อให้การสอบสวนเป็นไปด้วยความบริสุทธิ์และยุติธรรม ซึ่งหากผลการสอบสวน
พบว่ากระทำความผิดจริงตามที่ถูกกล่าวหา ก็จะถูกดำเนินการลงโทษทางวินัยต่อไป.
                                   - ฝ. (๓๕๐) พ.๒
######
กทม.ส่งนักสังคมสงเคราะห์ช่วยเหลือ "ยายพังพวย"

          กทม. ๑๓ ธ.ค.- รศ.บุญนำ ทานสัมฤทธิ์ รองผู้ว่าราชการกรุงเทพมหานคร
(กทม.) เปิดเผยว่า กทม.โดยกองสังคมสงเคราะห์ สำนักสวัสดิการสังคม ส่งนักสังคม
สงเคราะห์เยี่ยมบ้านเพื่อศึกษาข้อเท็จจริงและให้ความช่วยเหลือ นางพังพวย แซ่นิ้ม
อายุ ๘๖ ปี หญิงหม้ายที่สามีถึงแก่กรรม ซึ่งประสบความเดือดร้อนในการดำรง
ชีวิตประจำวัน

          นางพังพวย มีบุตร ๕ คน แต่ปรากฏว่าบุตรถึงแก่กรรมทุกคน
ปัจจุบันอยู่คนเดียวตามลำพัง เช่าบ้านเป็นห้องแถวปลูกด้วยไม้ ๒ ชั้น
ติดริมแม่น้ำเจ้าพระยา และเสียค่าเช่าบ้านเดือนละ ๔๐๐ บาท ขณะที่นางพังพวย
มีรายได้จากการขายขนมเล็ก ๆ น้อย ๆ เท่านั้น ซึ่งไม่เพียงพอกับค่าใช้จ่าย
ขณะนี้นางพังพวยยังสามารถช่วยเหลือตนเองได้ สุขภาพทั่วไปแข็งแรงดี
นอกจากนี้ยังมีเพื่อนบ้านคอยดูแลและนำอาหารมาให้เป็นครั้งคราว

          รองผู้ว่าราชการ กทม. กล่าวว่า การให้ความช่วยเหลือนั้นนักสังคมสงเคราะห
์
กองสังคมสงเคราะห์ ได้ประสานขอความช่วยเหลือไปยังมูลนิธิสังคมสงเคราะห์
กรุงเทพมหานคร (ศิริ-จำเริญ อุปถัมป์) เพื่อขอความอนุเคราะห์ค่าครองชีพประจำวัน
เดือนละ ๔๐๐ บาท และกองสังคมสงเคราะห์ ให้ความช่วยเหลือเครื่องอุปโภค
บริโภคที่ขาดแคลน ได้แก่ มุ้ง ผ้าห่ม ผ้าเช็ดตัว เสื้อผ้า เป็นต้น
และให้ความช่วยเหลืออย่างต่อเนื่องด้านข้าวสาร เดือนละ ๑๐ กิโลกรัม.- จ (๑๕๐)
###
คณะกรรมการมรดกโลกวางแผนจัดระบบติดตามเฝ้าระวังแหล่งมรดกทั่วโลกอย่างรัดกุม

          ภูเก็ต ๑๓ ธ.ค.- คณะกรรมการมรดกโลกวางแผนจัดระบบติดตาม
เฝ้าระวังแหล่งมรดกทั่วโลกอย่างรัดกุม พร้อมเตรียมหาทางพิจารณาให้มีแหล่งมรดก
ทางธรรมชาติเพิ่มขึ้น

          การประชุมประจำปีคณะกรรมการมรดกโลกครั้งที่ ๑๘ ซึ่งประเทศไทย
เป็นเจ้าภาพจัดขึ้นที่จังหวัดภูเก็ต ตั้งแต่วานนี้ ได้มีการสรุปรายงานการดำเนินงาน
ของคณะกรรมการกลางของคณะกรรมการมรดกโลก และมีการพิจารณาเกี่ยวกับ
การอนุรักษ์แหล่งมรดกโลกขององค์การยูเนสโกในช่วง ค.ศ.๑๙๙๖-๒๐๐๑

          ทั้งนี้ ได้รับการเปิดเผยจาก ศ.ดร.อดุล วิเชียรเจริญ ประธาน-
คณะกรรมการแห่งชาติ ว่าด้วยการคุ้มครองมรดกทางวัฒนธรรมและธรรมชาติของโลกว่า
คณะกรรมการมรดกโลกได้วางแผนจัดระบบติดตามเฝ้าระวังแหล่งมรดกทั่วโลก
อย่างรัดกุม เพื่อให้คอยดูว่าจะมีอะไรเกิดขึ้นโดยให้มีการตรวจสอบอย่างเป็นระบบ
ในแนวทางเดียวกัน พร้อมทั้งให้มีการนำเสนอรายงานตรวจสอบด้วย

          ศ.ดร.อดุล กล่าวต่อไปว่า คณะกรรมการมรดกโลกได้พยายามที่จะทำให้
เกิดความสมดุลในการขึ้นทะเบียนมรดกโลกให้กระจายไปทั่วทุกภูมิภาค และให้มี
สัดส่วนที่ไม่แตกต่างกันระหว่างแหล่งมรดกทางวัฒนธรรมกับแหล่งมรดกทางธรรมชาติ
เนื่องจากปัจจุบันยังมีปัญหาที่มีแหล่งมรดกทางธรรมชาติน้อยมาก ซึ่งจะต้องสร้าง
ยุทธวิธีในการเพิ่มแหล่งมรดกทางธรรมชาติให้ได้

          นอกจากนี้ ศ.ดร.อดุล กล่าวด้วยว่า ประเทศในแถบยุโรป เช่น ฝรั่งเศส
อังกฤษ ออสเตรีย และประเทศแถบแอฟริกา ส่วนใหญ่จะเสนอแหล่งมรดกทางวัฒนธรรม
รวมทั้งประเทศไทยก็มีแหล่งมรดกทางวัฒนธรรมอยู่ในบัญชีรายชื่อเบื้องต้นถึง ๑๓ แห่ง
ได้แก่ อุทยานประวัติศาสตร์พนมรุ้ง และปราสาทเมืองต่ำ จังหวัดบุรีรัมย์
อุทยานประวัติศาสตร์พิมาย จังหวัดนครราชสีมา วัดมหาธาตุวรมหาวิหาร
จังหวัดนครศรีธรรมราช พระปรางค์วัดอรุณราชวราราม วัดเบญจมบพิตรดุสิตวนาราม
พระที่นั่งอนันตสมาคม และพระที่นั่งวิมานเมฆและบริเวณโดยรอบ กรุงเทพมหานคร
พระนครคีรี และพระราชวังบ้านปืน จังหวัดเพชรบุรี พระปฐมเจดีย์
และพระราชวังสนามจันทร์ จังหวัดนครปฐม อุทยานประวัติศาสตร์ภูพระบาท
จังหวัดอุดรธานี รวมทั้งแหล่งศิลปะภาพเขียนสีก่อนประวัติศาสตร์ผาแต้ม
จังหวัดอุบลราชธานี

          ส่วนแหล่งมรดกทางธรรมชาติที่ไทยเตรียมเสนอในคราวหน้า
มีเพียง ๕ แห่ง ได้แก่ เขตรักษาพันธุ์สัตว์ป่าภูหลวง และอุทยานแห่งชาติภูกระดึง
จังหวัดเลย อุทยานแห่งชาติทางทะเลหมู่เกาะสมิลัน หมู่เกาะสุรินทร์-อ่าวพังงา
จังหวัดพังงา อุทยานแห่งชาติภูเวียง จังหวัดขอนแก่น และอุทยานแห่งชาติแก่งกระจาน
จังหวัดเพชรบุรี.- ๓๑๔ พ.๓
######

รัฐบาลเตรียมจัดงานรัฐพิธีเปิดงานฉลองสิริราชสมบัติครบ ๕๐ ปี ต้นปีหน้า

          กรุงเทพฯ ๑๓ ธ.ค. - รัฐบาลกำหนดจัดรัฐพิธีเปิดงานฉลองสิริราชสมบัติ
ครบ ๕๐ ปี ในวันที่ ๑ มกราคม ๒๕๓๘ เพื่อเป็นการเริ่มต้นการจัดงานฉลองสิริราชสมบัติ
ครบ ๕๐ ปี และสนองพระราชกระแสในพระบาทสมเด็จพระเจ้าอยู่หัว ในการกำหนดเขต
งานเฉลิมฉลองว่าควรเริ่มได้ตั้งแต่วันที่ ๑ มกราคม ๒๕๓๘ อันเป็นวันต้นปีที่ ๕๐
ของรัชกาลปัจจุบัน

          พล.ต.จำลอง ศรีเมือง รองนายกรัฐมนตรี ประธานคณะกรรมการฝ่ายพิธี
เปิดเผยว่า รัฐบาลได้กำหนดจัดรัฐพิธีเปิดงานฉลองสิริราชสมบัติครบ ๕๐ ปี
ในวันที่ ๑ มกราคม ๒๕๓๘ อันเป็นการเริ่มต้นของการจัดงานฉลองสิริราชสมบัติ
ครบ ๕๐ ปี ซึ่งประกอบด้วย ภาคเช้า ตั้งแต่เวลา ๐๙.๐๐ น. จะมีพิธีเปิดงาน
ณ บริเวณอาคารใหม่สวนอัมพร โดยมีนายชวน หลีกภัย นายกรัฐมนตรี
เป็นประธานเปิดงานและเปิดแพรคลุมป้าย "รัฐพิธีเปิดงานฉลองสิริราชสมบัติ
ครบ ๕๐ ปี" พร้อมทั้งปล่อยลูกโป่งซึ่งมีแพรแถบ "พระราชพิธีกาญจนาภิเษก"

          ส่วนภาคค่ำ ตั้งแต่เวลา ๑๘.๔๕ - ๒๔.๐๐ น. จะมีพิธีเปิดการแสดง
เนื่องในรัฐพิธีเปิดงานฉลองสิริราชสมบัติครบ ๕๐ ปี ณ บริเวณท้องสนามหลวง
โดยมีประธานกรรมการฝ่ายพิธี เป็นประธานเปิดงานการแสดง
ซึ่งการแสดงประกอบด้วยการรำถวายพระพร ชุดกาญจนาภิเษก การแสดงโขน
ชุดรามลีลา การแสดงด้านวัฒนธรรมไทยประจำภูมิภาค การบรรเลงเพลงพระราชนิพนธ์
และการแสดงกีฬาของชาวไทย  อาทิ กระบี่กระบอง ตะกร้อลอดห่วง จึงขอเชิญชวน
ประชาชนทั่วไปเข้าร่วมงานรัฐพิธีเปิดงานฉลองสิริราชสมบัติครบ ๕๐ ปี
และชมการแสดงในครั้งนี้โดยทั่วกัน. - ๓๕๐ พ.๒

#######

ปีหน้า สวช.จัดโครงการสีสันวรรณกรรมเริ่มที่ระดับอนุบาลก่อน

          กรุงเทพฯ ๑๓ ธ.ค.- ปีหน้า สวช.จะเริ่มจัดโครงการสีสันวรรณกรรม ที่ระดับ
อนุบาลก่อน โดยจะเน้นให้มีความน่าสนใจสำหรับเด็ก พร้อมสอดแทรกความรู้ทางภาษาไทย

          รายงานจากสำนักงานคณะกรรมการวัฒนธรรมแห่งชาติ (สวช.) แจ้งว่า
สวช.ได้ดำเนินโครงการสีสันวรรณกรรม เพื่อส่งเสริมภาษาและวรรณคดีไทยแก่นักเรียน
ในห้องเรียน โดยนำบทเรียนจากหนังสือแบบเรียนวิชาภาษาไทย มาจัดทำเป็นการแสดง
ที่เป็นรูปธรรม อันจะช่วยกระตุ้นให้เด็ก ๆ มีความรักและสนใจวิชาภาษาไทยมากขึ้น

          จากการดำเนินโครงการในปีที่ผ่านมา ซึ่งได้จัดทำตามระดับการศึกษาของเด็ก
ได้แก่ ระดับอนุบาล ระดับประถมศึกษา ระดับมัธยมศึกษาตอนต้น ระดับมัธยมศึกษาตอนปลาย

และระดับอุดมศึกษา โดยจัดแสดงที่ศูนย์วัฒนธรรมแห่งประเทศไทย และจัดทำวิดีทัศน์
เผยแพร่ไปตามสถานศึกษาต่าง ๆ ทั่วประเทศ ปรากฏว่าได้รับการตอบรับ และมีเสียง
เรียกร้องให้ดำเนินโครงการสีสันวรรณกรรมอย่างต่อเนื่อง สวช.จึงกำหนดจัดโครงการ
สีสันวรรณกรรมประจำปี ๒๕๓๘ ระหว่างวันที่ ๕-๑๓ มกราคม ๒๕๓๘ ที่หอประชุมเล็ก
ศูนย์วัฒนธรรมแห่งประเทศไทย โดยจะเริ่มจัดทำในระดับอนุบาลก่อน

          สำหรับการดำเนินโครงการสีสันวรรณกรรมระดับอนุบาลครั้งนี้ มี ผศ.กิติยวดี

บุญซื่อ เป็นประธานคณะทำงาน ซึ่งจะเน้นรูปแบบให้มีความสนุกสนาน น่าสนใจสำหรับเด็ก
พร้อมสอดแทรกความรู้ทางด้านภาษาไทยด้วย

          โรงเรียนหรือสถาบันการศึกษา ที่สนใจโครงการสีสันวรรณกรรมระดับอนุบาล
สามารถติดต่อสอบถามรายละเอียดเพิ่มเติม และสำรองที่นั่งได้ที่ ส่วนส่งเสริม
การถ่ายทอดวัฒนธรรม สวช. โทรศัพท์ ๒๔๗-๐๐๒๘ ต่อ ๑๓๕,๑๓๖.- ๓๕๐ พ.๓

#######
####
คณะกรรมการมรดกโลกร่วมปล่อยเต่าลงทะเลไทย

          ภูเก็ต ๑๓ ธ.ค.- คณะกรรมการมรดกโลกจะร่วมปล่อยเต่าตะนุ
ลงทะเล เพื่อแสดงถึงความร่วมมือในการอนุรักษ์สิ่งแวดล้อมในวันสุดท้าย
ของการประชุม

          ที่ประชุมประจำปีคณะกรรมการมรดกโลกครั้งที่ ๑๘ ซึ่งประเทศไทย
เป็นเจ้าภาพจัดขึ้นที่จังหวัดภูเก็ต ได้มีการพิจารณาแนวทางการปลุกจิตสำนึก
เรื่องการอนุรักษ์ให้เกิดขึ้นโดยกลุ่มคนทั่วไป การระดมเงินทุนสำหรับกองทุนมรดกโลก
และการหาเงินทุนโดยขอความช่วยเหลือจากองค์กรเอกชน

          สำหรับกิจกรรมเพื่อการอนุรักษ์สิ่งแวดล้อมนั้น ศ.ดร.อดุล วิเชียรเจริญ
ประธานคณะกรรมการแห่งชาติว่าด้วยอนุสัญญามรดกโลก เปิดเผยว่า
ได้เตรียมจัดกิจกรรมให้คณะกรรมการมรดกโลกจากนานาชาติปล่อยเต่าทะเล
และเต่ากระจำนวน ๒๐๐ ตัว บริเวณชายหาดโรงแรมเมอริเดียน
หาดกะรนน้อย เพื่อให้สมาชิกจากประเทศภาคีได้แสดงออกถึงความร่วมมือร่วมใจ
ในการอนุรักษ์ทรัพยากรธรรมชาติ ในเย็นวันที่ ๑๗ ธันวาคม ซึ่งเป็นวันสุดท้าย
ของการประชุม

          ทั้งนี้ ก่อนหน้านี้จะพาคณะกรรมการมรดกโลกพร้อมทั้งผู้สังเกตการณ์
ชมทัศนียภาพของอ่าวพังงา และบริเวณใกล้เคียง หลังจากนั้นจะลงเรือเล็ก
สู่เขาพิงกัน เกาะปันหยีและถ้ำลอด เนื่องจากเป็นสถานที่ที่คงความงดงาม
ตามธรรมชาติ และมีความบริสุทธิ์ด้านสิ่งแวดล้อม อีกทั้งยังเป็น ๑ ในแหล่งมรดก
ทางธรรมชาติที่อยู่ในบัญชีรายชื่อเบื้องต้น รอเสนอการเป็นมรดกโลกอีกแห่งหนึ่ง

          ส่วนเรื่องการระดมเงินทุนนั้น ศ.ดร.อดุล กล่าวว่า
ในฐานะที่ไทยเป็นเจ้าภาพจัดงานในปีนี้ รัฐบาลได้ดำเนินการเป็นตัวอย่าง
โดยสมทบทุน ๓๐๐,๐๐๐ บาทเพื่อสนับสนุนกิจการของคณะกรรมการมรดกโลก
ซึ่งคาดว่าประเทศอื่น ๆ โดยเฉพาะประเทศมหาอำนาจที่มีความมั่นคง
และมีฐานะทางเศรษฐกิจสูงจะช่วยเหลือด้านเงินทุนมากกว่านี้.- ๓๑๔ พ.๖

#####

จัดประกวดผลงานประดิษฐ์ขวดพลาสติกชิงทุนการศึกษากว่าแสนบาท

          โรงแรมรีเจนท์ ๑๓ ธ.ค.- บริษัท ดาราเหนือ จำกัด จัดประกวดผลงาน
การประดิษฐ์ขวดพลาสติกพีอีที ชิงทุนการศึกษามูลค่า ๑๘๐,๐๐๐ บาท โดยแบ่งการแข่งขัน
ออกเป็น ๓ ระดับ คือ ระดับประถมศึกษา มัธยมศึกษา และอุดมศึกษา หรืออาชีวศึกษา
มีวัตถุประสงค์เพื่อกระตุ้นให้เยาวชนอนุรักษ์และรักษาสิ่งแวดล้อมให้ดี

          นายอำพล ตันทโอภาส กรรมการผู้จัดการ บริษัท ดาราเหนือ จำกัด (มหาชน)
เปิดเผยว่า ทางบริษัทต้องการจะกระตุ้นให้เด็กและเยาวชนมีส่วนร่วมในการอนุรักษ์
สิ่งแวดล้อมและการใช้ทรัพยากรธรรมชาติ โดยให้ส่งผลงานการประดิษฐ์ขวดพลาสติกพีอีที
ชิงทุนการศึกษามูลค่ากว่า ๑๘๐,๐๐๐ บาท แบ่งการแข่งขันออกเป็น ๓ ระดับ ได้แก่
ระดับประถมศึกษาปีที่ ๑-๖ ระดับมัธยมศึกษาปีที่ ๑-๖ และระดับอุดมศึกษา
และอาชีวศึกษา ซึ่งผู้สมัครจะต้องส่งผลงานที่ประดิษฐ์จากขวดน้ำดื่มโพลาริส
ชนิดพีอีทีได้คนละ ๑ ชิ้น โดยผู้สมัครจะต้องกรอกแบบฟอร์มใบสมัครพร้อมกับส่งผลงาน
มาที่แผนกลูกค้าสัมพันธ์ บริษัท ดาราเหนือ จำกัด (มหาชน) ๕๖ ถนนงามวงศ์วาน
อำเภอเมือง นนทบุรี ๑๑๐๐๐ หรือสอบถามรายละเอียดได้ที่ โทร.๕๔๙-๐๐๔๘

          นายอำพล กล่าวต่อไปว่า สำหรับรางวัลผู้ส่งผลงานเข้าประกวด
ในระดับประถมศึกษาปีที่ ๖ และระดับมัธยมศึกษาปีที่ ๑-๖ รางวัลที่ ๑ จะได้
ทุนการศึกษามูลค่า ๒๕,๐๐๐ บาท รางวัลที่ ๒ จะได้ ๑๕,๐๐๐ บาท
และรางวัลที่ ๓ จะได้ ๑๐,๐๐๐ บาท พร้อมเกียรติบัตร และรางวัลชมเชย
จะได้ ๕,๐๐๐ บาท จำนวน ๑ รางวัล ส่วนผู้ส่งผลงานเข้าประกวดระดับอุดมศึกษา
และอาชีวศึกษา รางวัลที่ ๑ จะได้รับทุนการศึกษามูลค่า ๓๐,๐๐๐ บาท
รางวัลที่ ๒ จะได้ ๒๐,๐๐๐ บาท และรางวัลที่ ๓ จะได้ ๑๕,๐๐๐ บาท
พร้อมเกียรติบัตร และรางวัลชมเชยจะได้ ๕,๐๐๐ บาท จำนวน ๑ รางวัล
โดยโรงเรียนและสถาบันการศึกษาที่ผู้สมัครได้รับรางวัล จะได้รับโล่เกียรติยศ
สำหรับผู้สนใจสามารถส่งผลงานได้ตั้งแต่วันที่ ๑ มกราคม ถึง ๒๘ กุมภาพันธ์ ๒๕๓๘
โดยทางบริษัทฯ จะแจ้งผลให้ทราบทางไปรษณีย์และผ่านสื่อมวลชน.- ๓๑๓ พ.๓

######
กรมตำรวจระดมกำลังกวาดล้างอาชญากรรมเป็นของขวัญปีใหม่ให้ประชาชน

          กรมตำรวจ ๑๓ ธ.ค.- กรมตำรวจเร่งระดมกำลังหน่วยงานต่าง ๆ
เตรียมมาตรการป้องกันและปราบปรามอาชญากรรมที่มีแนวโน้มจะเกิดมากขึ้น
ในช่วงที่สถานการณ์ทางการเมืองกำลังวุ่นวายและในช่วงเทศกาลปีใหม่
เพื่อให้เป็นของขวัญวันปีใหม่ พ.ศ.๒๕๓๘ แก่ประชาชนทั่วประเทศ

          พล.ต.อ.พจน์ บุณยะจินดา อธิบดีกรมตำรวจ ได้เรียกประชุม
ผู้รับผิดชอบด้านการปราบปรามอาชญากรรม ที่ห้องประชุมสำนักงานอธิบดีกรมตำรวจ
บ่ายวันนี้ (๑๓ ธ.ค.) โดยมีนายตำรวจระดับสูงเข้าร่วมโดยพร้อมเพรียงกัน
เช่น ผู้บัญชาการตำรวจนครบาล ผู้บัญชาการตำรวจสอบสวนกลาง
ผู้บัญชาการตำรวจตระเวนชายแดน ผู้บังคับการตำรวจทางหลวง
และผู้บังคับการตำรวจป่าไม้ เพื่อเตรียมแผนและมาตรการในการป้องกัน
และปราบปรามอาชญากรรม

          พล.ต.อ.พจน์ แถลงภายหลังการประชุมว่า คดีอุกฉกรรจ์
มีแนวโน้มที่จะเกิดถี่มากขึ้นในปัจจุบัน โดยเฉพาะในเทศกาลคริสต์มาสและวันปีใหม่
ซึ่งประชาชนออกมาจับจ่ายใช้สอย มีเงินหมุนเวียนมาก จึงได้มีคำสั่ง
ระดมกำลังออกกวาดล้างอาชญากรรมทั่วประเทศเป็นเวลา ๑ เดือนเต็ม
เริ่มตั้งแต่วันนี้เป็นต้นไป โดยให้ทุกหน่วยงาน คือ ตำรวจตระเวนชายแดน
ตำรวจนครบาล กองปราบปราม ตำรวจทางหลวง และตำรวจป่าไม้
ส่งสายตรวจออกดูแลเหตุการณ์ และตั้งด่านตรวจอาวุธสงคราม ยาเสพติด
โสเภณีเด็ก การขนแรงงานต่างชาติ ไม่เว้นแม้แต่ผู้ที่ขับขี่รถจักรยานยนต์
ที่ดัดแปลงท่อไอเสียจนมีควันดำและส่งเสียงดังรบกวนผู้อื่น

          "ทางกรมตำรวจกำชับให้ทุกหน่วยดำเนินการป้องกันและปราบปราม
ผู้กระทำผิดอย่างจริงจัง เพื่อเป็นของขวัญวันปีใหม่ให้แก่ประชาชนผู้สุจริตทั้งหลาย
"
อธิบดีกรมตำรวจ กล่าว

          นอกจากนี้ อธิบดีกรมตำรวจ กล่าวว่า เช้าวันนี้ได้เรียกประชุม
ผู้ที่เกี่ยวข้อง เพื่อปรับปรุงการสอบสวนของเจ้าหน้าที่ตำรวจ โดยตั้งคณะกรรมการ
ซึ่งมี พล.ต.อ.ไมตรี ชวลิตธำรงค์ รองอธิบดีกรมตำรวจ เป็นประธาน
เพื่อยกระดับวิชาชีพการสอบสวน โดยมีการตั้งโรงเรียนสำหรับอบรมการสอบสวน
ทุกระดับ และแก้ไขกฎหมายที่เกี่ยวข้องกับจรรยาบรรณของพนักงานสอบสวน
ซึ่งผู้ที่เข้ารับการอบรมจะได้ใบประกอบวิชาชีพเทียบเท่าเนติบัณฑิต ทั้งนี้
เพื่อให้พนักงานสอบสวนมีคุณภาพ อีกทั้งจะเพิ่มพนักงานสอบสวนหญิงสำหรับคดีที่จำเป็น
คาดว่าต้นปีหน้าจะดำเนินการได้. - ๒๑๒ (๒๑๕) พ.๑๓
####
####
####
มาเลเซียหันมาสนใจแรงงานไทยอีกครั้ง

          กระทรวงแรงงานฯ ๑๔ ธ.ค.- นายสินไชย เหรียญตระกูล
อธิบดีกรมการจัดหางาน เปิดเผยว่า กรมการจัดหางานได้รับการประสานงาน
จากสำนักงานแรงงานในประเทศมาเลเซียเกี่ยวกับสถานการณ์แรงงานในประเทศ
มาเลเซียว่า จากการที่ประเทศมาเลเซียได้เข้มงวดและจับกุมแรงงานต่างชาติ
ที่เดินทางเข้าไปทำงานโดยไม่ถูกต้องตามกฎหมาย ตั้งแต่ต้นปีที่ผ่านมา ส่งผลให้
ประเทศมาเลเซียขาดแคลนแรงงานกึ่งฝีมือและแรงงานฝีมือในประเทศ
จึงมีผลกระทบต่อสินค้าส่งออกของประเทศมาเลเซีย รัฐบาลจึงเริ่มมีการผ่อนผัน
ให้มีการจ้างแรงงานต่างชาติเข้าทำงานได้แล้ว

          "แรงงานไทยเป็นที่สนใจของนายจ้างและบริษัทจัดหางาน จึงมีความเป็นได้สูง
ที่มีการจ้างแรงงานไทยไปทำงานในประเทศมาเลเซียโดยถูกต้องตามกฎหมาย"
นายสินไชย กล่าวและว่า รายงานของสำนักงานแรงงานประเทศมาเลเซียได้ขอให้นายจ้าง
และบริษัทจัดหางานสามารถติดต่อกับสำนักงานได้โดยตรง เพื่อขอทราบรายละเอียด
และขั้นตอนการนำแรงงานเข้าไปทำงานในประเทศมาเลเซีย ซึ่งทางสำนักงาน
และขั้นตอนการนำแรงงานเข้าไปทำงานในประเทศมาเลเซีย ซึ่งทางสำนักงาน
และขั้นตอนการนำแรงงานเข้าไปทำงานในประเทศมาเลเซีย ซึ่งทางสำนักงาน
และขั้นตอนการนำแรงงานเข้าไปทำงานในประเทศมาเลเซีย ซึ่งทางสำนักงาน
จะได้แนะนำขั้นตอนที่ถูกต้อง ย่างไรก็ตาม ในขณะนี้หากมีคนงานรายใด
ที่มีความประสงค์จะเดินทางไปทำงานในประเทศมาเลเซีย ขอได้ตรวจสอบความถูกต้อง
จากกรมการจัดหางานก่อนทุกครั้งในกรุงเทพฯ ติดต่อได้ที่สำนักงานบริหารแรงงานไทย
ไปต่างประเทศ ถนนมิตรไมตรี ดินแดง กรุงเทพฯ ๑๐๔๐๐ โทรศัพท์ ๒๔๕-๑๘๓๖
ส่วนในต่างจังหวัดติดต่อได้ที่สำนักงานจัดหางานจังหวัดทุกจังหวัด.-๓๑๒####
คาดสิ้นเดือนนี้ทราบผลจะก่อสร้างสปอร์ตคอมเพล็กซ์หรือไม่

          ทำเนียบรัฐบาล ๑๔ ธ.ค.- สิ้นเดือนนี้จะทราบผลว่าจะมีการก่อสร้าง
สปอร์ตคอมเพล็กซ์หรือไม่ โดยขณะนี้มีทางเลือกอยู่ ๒ แนวทาง และถ้าหากจะก่อสร้าง
ก็มีทางเลือกจะก่อสร้างในหลายพื้นที่ อย่างไรก็ตาม ตามเงื่อนไขการเป็นเจ้าภาพ
กีฬาเอเชี่ยนเกมส์กำหนดไว้เพียงต้องมีหมู่บ้านนักกีฬาเท่านั้น

          นายอภิสิทธิ์ เวชชาชีวะ โฆษกประจำสำนักนายกรัฐมนตรี กล่าวถึง
การพิจารณาก่อสร้างสปอร์ตคอมเพล็กซ์ว่า ขณะนี้มีทางเลือก ๒ แนวทาง
คือสร้างหรือไม่สร้าง ซึ่งความจริงเงื่อนไขการให้ไทยเป็นเจ้าภาพกีฬาเอเชี่ยนเกมส์
ครั้งที่ ๑๓ ในปี ๒๕๔๑ ไม่ได้กำหนดว่าจะต้องมีสปอร์ตคอมเพล็กซ์ แต่ต้องมีหมู่บ้าน
นักกีฬา อย่างไรก็ตาม เรื่องนี้ผู้ที่เกี่ยวข้องคงจะพิจารณาอีกครั้งหนึ่ง
ซึ่งหากจะมีการก่อสร้างสปอร์ตคอมเพล็กซ์ คงจะต้องสร้างนอกเมืองเช่นที่รังสิต
ขณะที่แนวคิดของ พล.ต.จำลอง ศรีเมือง รองนายกรัฐมนตรีที่ดูแลปัญหาจราจร
เสนอให้สร้างที่เมืองใหม่ซึ่งเป็นโครงการพระราชดำริ และอีกแนวทางหนึ่ง
ก่อสร้างสปอร์ตคอมเพล็กซ์บนศูนย์ซ่อมรถไฟฟ้าขององค์การรถไฟฟ้ามหานคร (รฟม.)
บริเวณห้วยขวาง ซึ่งคาดว่าภายในสิ้นเดือนธันวาคมนี้ จะมีข้อสรุปในเรื่องนี้ได้

          อย่างไรก็ตาม พ.ต.ต.ยงยุทธ สาระสมบัติ เลขาธิการคณะกรรมการ-
จัดระบบการจราจรทางบก (คจร.) กล่าวว่า ในวันที่ ๑๕ ธันวาคมนี้ จะมีการประชุม
หน่วยงานที่เกี่ยวข้องเพื่อพิจารณาโครงการสปอร์ตคอมเพล็กซ์ โดยมี
นายบัญญัติ บรรทัดฐาน รองนายกรัฐมนตรีเป็นประธาน ซึ่งขณะนี้ สจร.ได้เตรียมข้อมูล
ทางด้านปัญหาจราจรที่จะเกิดขึ้นจากการสร้างสปอร์ตคอมเพล็กซ์ บริเวณศูนย์ซ่อม
รถไฟฟ้าไว้แล้ว และถ้าหากต้องการจะมีการก่อสร้างสปอร์ตคอมเพล็กซ์บนพื้นที่
ศูนย์ซ่อมรถไฟฟ้าจริง ก็ควรจะแยกส่วนงานออกจากกัน โดยควรจะเร่งดำเนินโครงการ
สปอร์ตคอมเพล็กซ์ก่อน ส่วนโครงการศูนย์ซ่อมรถไฟฟ้านั้น อาจจะขยายเวลาการศึกษา
ออกไปก่อนได้.- ๑๑๒####
เชื่อมั่นว่าร่าง พ.ร.บ.สถาบันราชภัฏจะผ่านวาระ ๒ และ ๓

          กระทรวงศึกษาธิการ ๑๔ ธ.ค.- รัฐมนตรีช่วยว่าการกระทรวงศึกษาธิการ
เชื่อมั่นว่าวุฒิสภาจะผ่านร่าง พ.ร.บ.สถาบันราชภัฏในวาระ ๒ และ ๓ อย่างแน่นอน

          นายสฤต สันติเมทนีดล รัฐมนตรีช่วยว่าการกระทรวงศึกษาธิการ
เปิดเผยภายหลังการประชุมคณะกรรมาธิการวิสามัญร่าง พ.ร.บ.สถาบันราชภัฏว่า
จากการที่วุฒิสภามีมติรับหลักการในวาระแรกของร่าง พ.ร.บ.ดังกล่าว
และให้ตั้งคณะกรรมาธิการวิสามัญฯ พิจารณาให้แล้วเสร็จภายใน ๕ วันนั้น
ที่ประชุมได้มีการประชุมครั้งแรกวานนี้ (๑๓ ธ.ค.) และมีมติให้ตนเป็นประธาน
คณะกรรมาธิการวิสามัญฯ นอกจากนี้ ยังมี ดร.โกวิท วรพิพัฒน์
อดีตปลัดกระทรวงศึกษาธิการ วุฒิสมาชิก และ ดร.นิเชต สุนทรพิทักษ์
อธิบดีกรมการฝึกหัดครู (ก.ฝ.) เป็นรองประธานอันดับที่ ๑ และ ๒

          รัฐมนตรีช่วยว่าการกระทรวงศึกษาธิการ กล่าวว่า อย่างไรก็ตาม
จากการประชุมได้มีการถกเถียงกันในหลายประเด็น เช่น เรื่องการเป็นนิติบุคคล
สภาวิชาการ ความเป็นอิสระของสถาบันราชภัฏ เป็นต้น และในที่สุดที่ประชุมได้ยอมรับ
ร่าง พ.ร.บ.ดังกล่าวของสภาผู้แทนราษฎร โดยไม่มีใครขอสงวนคำแปรญัตติ
ซึ่งการขอสงวนคำแปรญัตตินั้นจะขอทำได้ถึงวันนี้ เวลา ๑๖.๐๐ น. โดยที่ประชุม
จะได้ลงมติให้มีการประชุมอีกครั้งหนึ่ง เพื่อรอดูว่าจะมีผู้มาขอสงวนคำแปรญัตติ
หรือไม่

         นายสฤต กล่าวต่อไปว่า ขณะนี้เห็นว่าไม่ควรมีใครมาทำให้ร่าง พ.ร.บ.
ฉบับนี้ล่าช้าต่อไปอีก แต่หากมีคนข้องใจก็จะบรรจุเป็นข้อสังเกตแนบท้าย พ.ร.บ.
และจะนำเข้าสู่การพิจารณาของวุฒิสภาในวันศุกร์ที่ ๑๖ ธันวาคมนี้ ซึ่งเชื่อว่า
จะสามารถผ่านวาระที่ ๒ และ ๓ ได้อย่างแน่นอน. -๓๑๓
####
เปิดตัวมูลนิธิการศึกษานานาชาติแห่งออสเตรเลียในประเทศไทย

          โรงแรมโอเรียนเตล ๑๔ ธ.ค. - ออสเตรเลียเปิดตัวมูลนิธิการศึกษา
นานาชาติแห่งออสเตรเลียขึ้นในประเทศไทย โดย นายไซม่อน ครีน รัฐมนตรีศึกษา
การว่าจ้างแรงงาน และการฝึกอบรมของออสเตรเลีย เป็นประธานในพิธีประกาศ
เปิดสำนักงานมูลนิธิดังกล่าว ณ โรงแรมโอเรียนเตล เมื่อค่ำวานนี้ (๑๓ ธ.ค.)
มูลนิธินี้จะช่วยผลักดันให้มีผู้เดินทางไปศึกษาในออสเตรเลียมากขึ้น

          นายครีน กล่าวว่า "สำนักงานมูลนิธิการศึกษานานาชาติฯ
จะเป็นศูนย์กลางด้านข่าวสารข้อมูลแก่ผู้ที่สนใจ และแสวงหาโอกาสทางการศึกษา
และวิจัยในออสเตรเลีย ซึ่งปัจจุบันจำนวนนักศึกษาไทยที่เดินทางเข้าออสเตรเลีย
ได้เพิ่มขึ้นเป็นลำดับ นอกจากนี้ มูลนิธิฯ ยังจะมีบทบาทในการเป็นองค์กร
ผู้จัดสรรทุนการศึกษา และจัดกิจกรรมทางการเรียนให้แก่ชาวออสเตรเลีย
ที่สนใจจะเดินทางเข้ามาศึกษาต่อในประเทศไทยอีกด้วย"

          นายครีน กล่าวด้วยว่า บทบาทที่สำคัญมากประการหนึ่งของมูลนิธิฯ
คือ การเพิ่มจำนวนชาวออสเตรเลียที่มีความรู้ ความเข้าใจลึกซึ้งเกี่ยวกับประเทศไทย
นอกเหนือจากการจัดตั้งศูนย์ภาควิชาไทยศึกษา ขึ้นเป็นองค์กรระดับชาติ
ในออสเตรเลียเมื่อเร็ว ๆ นี้ และได้จัดสรรงบประมาณ ๑๐๐,๐๐๐ เหรียญ
ให้แก่กลุ่มมหาวิทยาลัยในรัฐนิวเซ้าท์เวลส์ เพื่อพัฒนาโครงการเรียนการสอน
ภาษาไทย และความเข้าใจเกี่ยวกับประเทศไทย ให้แก่บุคลากรจากภาคธุรกิจเอกชน
จากสถาบันการศึกษาและจากชุมชนต่าง ๆ ในออสเตรเลีย.- ๓๑๓ (๑๕๐) พ.๑๑
####
ชี้ปลัดทบวงฯ คนใหม่เป็นที่ยอมรับของข้าราชการทุกคน

         ทบวงมหาวิทยาลัย ๑๔ ธ.ค.- รัฐมนตรีว่าการทบวงมหาวิทยาลัยชี้
การแต่งตั้ง ศ.น.พ.เกษม วัฒนชัย เป็นปลัดทบวงมหาวิทยาลัยคนใหม่ มีความเหมาะสมแล้ว
และยังเป็นที่ยอมรับของข้าราชการในทบวงมหาวิทยาลัยและมหาวิทยาลัยทุกแห่งด้วย
พร้อมเชื่อมั่นว่าปลัดทบวงฯ คนใหม่จะสามารถพัฒนางานของทบวงฯ
ได้อย่างมีประสิทธิภาพ

          จากกรณีที่คณะรัฐมนตรีมีมติอนุมัติการแต่งตั้ง ศ.น.พ.เกษม วัฒนชัย
รองปลัดทบวงมหาวิทยาลัย ให้ดำรงตำแหน่งปลัดทบวงมหาวิทยาลัย
แทน ศ.ดร.วิจิตร ศรีสอ้าน ปลัดทบวงมหาวิทยาลัย ที่ได้ลาอกจากตำแหน่งไปนั้น
น.พ.กระแส ชนะวงศ์ รัฐมนตรีว่าการทบวงมหาวิทยาลัย เปิดเผยว่า
การแต่งตั้งดังกล่าวจะมีผลตั้งแต่วันที่ ๒๒ ธันวาคมเป็นต้นไป
โดยการแต่งตั้งครั้งนี้เป็นไปตามที่ตนเสนอ เนื่องจากเห็นว่า ศ.น.พ.เกษม
เป็นผู้ที่มีความรู้ความสามารถในงานของทบวงมหาวิทยาลัยเป็นอย่างดี
และเป็นที่ยอมรับของข้าราชการและมหาวิทยาลัยทุกแห่งด้วย ซึ่งปลัดทบวง ฯ คนใหม่
จะสามารถพัฒนางานของทบวงมหาวิทยาลัยให้เป็นไปอย่างมีประสิทธิภาพได้
ส่วนตำแหน่งรองปลัดทบวงมหาวิทยาลัยที่ว่างลงนั้น จะให้เป็นอำนาจหน้าที่
ของปลัดทบวงฯ คนใหม่

         ทางด้าน ศ.น.พ.เกษม คณะรัฐมนตรี กล่าวว่า รู้สึกยินดีและขอบคุณ
ที่รัฐมนตรีว่าการทบวงมหาวิทยาลัย และ ค.ร.ม. ไว้วางใจให้ดำรง
ตำแหน่งปลัดทบวงมหาวิทยาลัย ซึ่งการดำเนินงานของสำนักงานปลัดทบวงฯ
ควรจะเป็นองค์กรประสานงานในการพัฒนาอุดมศึกษา ที่จะนำไปสู่การพัฒนาเศรษฐกิจและสังค
ม
และอยากจะเห็นสำนักงานปลัดทบวงฯ มหาวิทยาลัยของรัฐและเอกชนร่วมมือกัน
ในการคิดและพัฒนาอุดมศึกษา เพราะงานด้านอุดมศึกษานั้นจะทำเพียงหน่วยงานเดียวไม่ได้

         ศ.ดร.วิจิตร กล่าวว่า ยืนดีที่ ศ.น.พ.เกษม เลือกคนภายในเป็นปลัดทบวงฯ
เพราะจะเป็นสิ่งแสดงให้เห็นว่า ในทบวงฯ ยังมีคนที่มีความสามารถ
และจะเป็นผลดีต่อผู้บริหารในทบวงฯ อีกหลายคนที่จะได้เลื่อนตำแหน่ง
แทนตำแหน่งต่าง ๆ ที่จะว่างลงด้วย ซึ่งในการแต่งตั้งครั้งนี้ก็เป็นไปด้วย
ความถูกต้องทุกประการ ส่วนตำแหน่งรองปลัดทบวงฯ นั้นตามระเบียบ ก.พ.
จะต้องมีการตั้ง อ.ก.พ.ขึ้นมาพิจารณาสรรหาบุคคลที่เหมาะสม เพื่อเสนอปลัดทบวงฯ
และรัฐมนตรีว่าการทบวง ฯ ให้มีการแต่งตั้งต่อไป.- ๓๑๓
####
มาเลเซียหันมาสนใจแรงงานไทยอีกครั้ง

          กระทรวงแรงงานฯ ๑๔ ธ.ค.- นายสินไชย เหรียญตระกูล
อธิบดีกรมการจัดหางาน เปิดเผยว่า กรมการจัดหางานได้รับการประสานงาน
จากสำนักงานแรงงานในประเทศมาเลเซียเกี่ยวกับสถานการณ์แรงงานในประเทศ
มาเลเซียว่า จากการที่ประเทศมาเลเซียได้เข้มงวดและจับกุมแรงงานต่างชาติ
ที่เดินทางเข้าไปทำงานโดยไม่ถูกต้องตามกฎหมาย ตั้งแต่ต้นปีที่ผ่านมา ส่งผลให้
ประเทศมาเลเซียขาดแคลนแรงงานกึ่งฝีมือและแรงงานฝีมือในประเทศ
จึงมีผลกระทบต่อสินค้าส่งออกของประเทศมาเลเซีย รัฐบาลจึงเริ่มมีการผ่อนผัน
ให้มีการจ้างแรงงานต่างชาติเข้าทำงานได้แล้ว

          "แรงงานไทยเป็นที่สนใจของนายจ้างและบริษัทจัดหางาน
จึงมีความเป็นไปได้สูงที่มีการจ้างแรงงานไทยไปทำงานในประเทศมาเลเซีย
โดยถูกต้องตามกฎหมาย" นายสินไชย กล่าวและว่า รายงานของสำนักงานแรงงาน
ประเทศมาเลเซีย ได้ขอให้นายจ้างและบริษัทจัดหางานสามารถติดต่อกับสำนักงาน
ได้โดยตรง เพื่อขอทราบรายละเอียดและขั้นตอนการนำแรงงานเข้าไปทำงาน
ในประเทศมาเลเซีย ซึ่งทางสำนักงานจะได้แนะนำขั้นตอนที่ถูกต้อง อย่างไรก็ตาม
ในขณะนี้หากมีคนงานรายใดที่มีความประสงค์จะเดินทางไปทำงานในประเทศมาเลเซีย
ขอได้ตรวจสอบความถูกต้องจากกรมการจัดหางานก่อนทุกครั้ง ในกรุงเทพฯ ติดต่อได้ที่
สำนักงานบริหารแรงงานไทยไปต่างประเทศ ถนนมิตรไมตรี ดินแดง กรุงเทพฯ ๑๐๔๐๐ โทรศัพท์

๒๔๕-๑๘๓๖ ส่วนในต่างจังหวัดติดต่อได้ที่ สำนักงานจัดหางานจังหวัด ทุกจังหวัด.- ๓๑๒

ข่าวสั้น

วางกรอบการจัดตั้งเมืองใหม่แก้ปัญหาจราจร

          นายมานะ มหาสุวีระชัย รองเลขาธิการนายกรัฐมนตรี กล่าวถึง
การประชุมคณะกรรมการจัดตั้งเมืองใหม่แก้ปัญหาจราจร ซึ่งมี พล.ต.จำลอง ศรีเมือง
รองนายกรัฐมนตรี เป็นประธาน ว่าที่ประชุมได้กำหนดกรอบการจัดตั้งเมืองดังกล่าว
โดยคำนึงถึงขนาดของพื้นที่ ภูมิประเทศ แหล่งน้ำ ระดับพื้นที่ ลักษณะดิน
ซึ่งจุดประสงค์การจัดตั้งเมืองใหม่เพื่อลดความแออัดของประชาชนในพื้นที่
กรุงเทพมหานคร รวมทั้งแก้ปัญหาจราจรได้ส่วนหนึ่ง สำหรับพื้นที่จัดตั้งเมืองใหม่
ยังไม่ได้กำหนดชัดเจน แต่อยู่ในรัศมี ๕๐-๒๐๐ กิโลเมตร จากกรุงเทพฯ
โดยเมืองใหม่อาจจะอยู่ในพื้นที่ของหลายจังหวัด และจะเป็นเมืองใหม่
ที่มีความสมบูรณ์ในเรื่องต่าง ๆ อย่างครบครัน.- ๑๑๒

มูลนิธินพรัช-รัตนโกสินทร์ ขอออกสลากการกุศลงวดพิเศษ

          คณะรัฐมนตรีอนุมัติวานนี้ อนุมัติตามที่สำนักเลขาธิการนายกรัฐมนตรี
เสนอให้มูลนิธินพรัช-รัตนโกสินทร์ ออกสลากการกุศลงวดพิเศษเพื่อหารายได้
จัดตั้งเป็นกองทุนให้กับแพทย์ในการค้นคว้าทางการแพทย์ ของศูนย์การแพทย์สิริกิติ์
โรงพยาบาลรามาธิบดี เป็นเงินจำนวนประมาณ ๑๐๐ ล้านบาท.- ๑๑๒ พ.๑๑

###
ปีหน้ากรมสามัญศึกษาจะขยายการรับนักเรียนและโรงเรียนมากขึ้น

          ศึกษาธิการ ๑๔ ธ.ค.- รองอธิบดีกรมสามัญศึกษาเผยในปีการศึกษา ๒๕๓๘
มีนโยบายขยายการรับนักเรียน ม.๑ เพิ่มขึ้น ๑๑๔,๒๒๗ คน และนักเรียน ม.ปลาย
๓๐๔,๕๒๐ คน และจะขยายการตั้งโรงเรียนมัธยมต้นใหม่ ๑๐๐ โรง และจะตั้งโรงเรียน
มัธยมปลายระดับจังหวัด ๒๕ โรง โรงเรียนการศึกษาพิเศษสำหรับเด็กพิการทางหู
และทางปัญญาเพิ่มอีก ๕ โรง และโรงเรียนศึกษาสงเคราะห์เพิ่มอีก ๕ โรง

         นายเพิ่มศักดิ์ นนทภักดิ์ รองอธิบดีกรมสามัญศึกษา เปิดเผยว่า
ในปีงบประมาณ ๒๕๓๘ กรมสามัญศึกษามีนโยบายในการดำเนินงานมากมาย
โดยได้รับงบประมาณจำนวน ๒๔,๓๒๗.๒๒ ล้านบาท ซึ่งจะนำมาดำเนินงาน
ตามโครงการต่าง ๆ เช่น ปริมาณการจัดการศึกษาในระดับมัธยมศึกษาตอนต้น
มีเป้าหมายในการรับนักเรียนชั้น ม. ๑ จำนวน ๗๑๖,๕๐๕ คน หรือร้อยละ ๖๘.๒๔
ของเด็กที่จบการศึกษาชั้น ป.๖ นอกจากนี้ ยังมีการจัดตั้งโรงเรียนมัธยมศึกษาใหม่
เพิ่มขึ้น ๑๐๐ โรงละ ๒ ห้องเรียน ซึ่งจะสามารถรับเด็กนักเรียนชั้น ม.๑
ได้ ๘,๐๐๐ คน และมีการตั้งโรงเรียนจุฬาภรณ์ราชวิทยาลัย ซึ่งจะเน้นการเรียนการสอน
ด้านวิทยาศาสตร์ เทคโนโลยีและสิ่งแวดล้อมจำนวน ๔ แห่ง ได้แก่ จังหวัดปทุมธานี
ชลบุรี ลพบุรี และพิษณุโลก

         รองอธิบดีกรมสามัญศึกษา กล่าวต่อไปว่า สำหรับเป้าหมายการรับนักเรียน
ชั้น ม.ปลายนั้น กรมสามัญศึกษาจะขยายการเปิดสอนชั้น ม.ปลาย
ในโรงเรียนมัธยมศึกษาตอนต้นจำนวน ๒๐๐ โรง ๆ ละ ๒ ห้อง ซึ่งจะสามารถรับเด็กได้
๘,๐๐๐ คน และจะขยายห้องเรียน ในโรงเรียนมัธยมปลายเดิมจำนวน ๘๒๓ ห้อง
ซึ่งจะรับนักเรียนเพิ่มได้ ๓๒,๙๒๐ คน รวมเป็น ๓๐๔,๕๒๐ คน

          นายเพิ่มศักดิ์ กล่าวต่อไปว่า นอกจากนี้ จะมีการจัดตั้งโรงเรียน
มัธยมปลายระดับจังหวัด ๒๕ โรง เพื่อเพิ่มโอกาสทางการศึกษาด้านการศึกษาพิเศษ
รวมทั้งจะมีการจัดตั้งโรงเรียนการศึกษาพิเศษสำหรับเด็กพิการทางหูและทางปัญญา
เพิ่มอีก ๕ โรง ที่จังหวัดนครปฐม สุพรรณบุรี ปัตตานี อุดรธานี และกาฬสินธุ์
และการจัดตั้งโรงเรียนศึกษาสงเคราะห์ให้แก่เด็กยากจนและด้อยโอกาสเพิ่มอีก ๕ โรง
ที่จังหวัดแพร่ ศรีสะเกษ ลำพูน ยโสธร หนองคาย

          " ในปีงบประมาณ ๒๕๓๘ นี้ กรมสามัญศึกษาจะเร่งขยายการผลิตครู
ในโครงการคุรุทายาทร่วมกับกรมการฝึกหัดครู (ก.ฝ.) ในสาขาขาดแคลน เช่น
คณิตศาสตร์ วิทยาศาสตร์ ภาษาต่างประเทศ และวิชาชีพปีละ ๔๐๐ คน คุรุทายาทชายแดน
หรือถิ่นทุรกันดาร ๕๕๐ คน และคุรุทายาทชายแดนภาคใต้ในระยะเร่งรัดปีละ ๖๐ ทุน"
นายเพิ่มศักดิ์ กล่าว.- ๓๑๓
                        - ๓๑๓ -######
ปลัดสาธารณสุขยอมรับปัญหาขาดแคลนเภสัชกรทวีความรุนแรง

          จุฬาลงกรณ์มหาวิทยาลัย ๑๔ ธ.ค.- น.พ.วิทุร แสงสิงแก้ว ปลัดกระทรวง-
สาธารณสุข กล่าวบรรยายพิเศษในหัวข้อ เภสัชกรในปี ๒๕๔๓ ความต้องการของประเทศ
ที่คณะเภสัชศาสตร์ จุฬาลงกรณ์มหาวิทยาลัย วานนี้ (๑๓ ธ.ค.) ว่า เภสัชกรมีบทบาทสำคั
ญ
อย่างยิ่งต่อการพัฒนาเพื่อการมีสุขภาพดีถ้วนหน้าของประชาชน โดยเฉพาะภายในปี ๒๕๔๓
ตามนโยบายขององค์การอนามัยโลก แต่ต้องยอมรับว่าปัญหาการขาดแคลนเภสัชกร
กำลังทวีความรุนแรงยิ่งขึ้น โดยเฉพาะปัญหาการกระจายเภสัชกรสาขาต่าง ๆ
การสูญเสียเภสัชกรออกจากระบบที่เกี่ยวข้องกับการให้บริการสาธารณสุข
และการคุ้มครองผู้บริโภคด้านยา ดังนั้น จำเป็นที่จะต้องเร่งพัฒนาและปรับบทบาท
เภสัชกรให้ตอบสนองต่อแนวทางการพัฒนาสาธารณสุข

          ปลัดกระทรวงสาธารณสุข กล่าวว่า ทุกฝ่ายจะต้องร่วมมือกันวางแผน
กำหนดความต้องการกำลังคนด้านเภสัชกรที่สอดคล้องกับทิศทางการพัฒนาสาธารณสุข
ของประเทศ โดยพิจารณาทั้งเชิงปริมาณ และการกระจายของเภสัชกรในสาขาต่าง ๆ
ที่เหมาะสมชัดเจน กำหนดมาตรฐานการปฏิบัติงานของวิชาชีพเภสัชกรในสาขาต่าง ๆ
ที่ชัดเจน และติดตามประเมินผลอย่างต่อเนื่อง ปรับวิธีการสอนและหลักสูตรการศึกษา
เภสัชศาสตร์ โดยเน้นให้เภสัชกรผู้สำเร็จการศึกษามีทักษะและสามารถปฏิบัติงาน
ที่เกี่ยวข้องกับผู้ป่วยโดยตรง เช่น ทักษะการติดต่อสื่อสารกับผู้ป่วย การวิเคราะห์
และค้นหาปัญหาด้านยาของผู้ป่วย ตลอดจนกำหนดมาตรการเพื่อให้เกิด
การกระจายเภสัชกรที่เหมาะสมระหว่างเขตเมืองและเขตชนบท รวมถึงกระจาย
เภสัชกรในสาขาต่าง ๆ ที่เหมาะสม

          "กระทรวงสาธารณสุขมีนโยบายที่ชัดเจนในการสนับสนุนให้มีการพัฒนา
ในทุกสาขาอาชีพ ทั้งแพทย์ ทันตแพทย์ เภสัชกร พยาบาล โดยเน้นผลักดัน
ให้เกิดกฎหมายวิชาชีพ แก้ไขกฎหมายการประกอบโรคศิลปะ เพื่อให้วิชาชีพต่าง ๆ
ได้รับการดูแลและพัฒนามากขึ้น ทั้งนี้ เพื่อให้บรรลุถึงเป้าหมายการมีสุขภาพดี
ถ้วนหน้า" น.พ.วิทุร กล่าว.- ๓๑๐
#######

-- ข่าวเศรษฐกิจ ----
เศรษฐกิจ
------------------
###

กทท.แก้ไขพระราชบัญญัติมุ่งบริหารกิจการเชิงธุรกิจ

          กทท. ๑๓ ธ.ค.- ร.ต.ธรรมราศ ศรีธรรม รองผู้อำนวยการ
การท่าเรือแห่งประเทศไทย (กทท.) ฝ่ายวิชาการ เปิดเผยเกี่ยวกับความคืบหน้า
ในการแก้ไขพระราชบัญญัติ กทท.ว่า สภาผู้แทนราษฎรได้ลงมติรับหลักการ
ร่างพระราชบัญญัติ กทท. ฉบับแก้ไขเพิ่มเติมดังกล่าวแล้ว เมื่อเร็ว ๆ นี้
และได้ตั้งคณะกรรมาธิการดำเนินการพิจารณาแปรญัตติ เพื่อเสนอเข้าสู่การพิจารณา
ของสภาผู้แทนฯ ในวาระที่ ๒ และ ๓ ต่อไป ซึ่งหากสภาผู้แทนฯ ผ่านทั้ง ๓ วาระ
ก็จะประกาศในราชกิจจานุเบกษาและประกาศใช้ได้ทันที

          ร่างพระราชบัญญัติ กทท. ดังกล่าว มีการแก้ไขเพิ่มเติมในสาระสำคัญ
หลายส่วน เช่น เพิ่มอำนาจ กทท.ให้กว้างขวางยิ่งขึ้น รวมถึงการถือกรรมสิทธิ์
หรือมีสิทธิครอบครองหรือมีทรัพย์สินต่าง ๆ หรือดำเนินการใด ๆ เกี่ยวกับทรัพย์สิน
ทั้งในและนอกราชอาณาจักร จัดให้มีอุปกรณ์สิ่งของเครื่องใช้หรือบริการต่าง ๆ
และกำหนดมาตรการเพื่อความปลอดภัยในการใช้หรือรักษาท่าเรือและความสะดวก
แก่กิจการท่าเรือ จัดตั้งบริษัทจำกัดหรือบริษัทมหาชนจำกัด เพื่อประกอบกิจการท่าเรื
อ
หรือถือหุ้นหรือเข้าเป็นหุ้นส่วนหรือร่วมกิจการกับบุคคลอื่นเพื่อประโยชน์แก่กิจการ
ตลอดจนว่าจ้างหรือมอบหมายให้บุคคลใดประกอบกิจการส่วนใดส่วนหนึ่งของ กทท.
และตั้งหรือรับเป็นตัวแทน นายหน้า ประกัน และค้ำประกันในกิจการตามวัตถุประสงค์
ของ กทท. รวมทั้งให้ กทท.มีอำนาจขายทอดตลาด จำหน่าย หรือดำเนินการอื่นใด
แก่ของตกค้างที่อยู่ในความดูแลรักษาได้ และสามารถออกพันธบัตรหรือตราสารอื่นใด
เพื่อเป็นการลงทุนได้

          รองผู้อำนวยการ กทท. ฝ่ายวิชาการ กล่าวเพิ่มเติมว่า การแก้ไขเพิ่มเติม
พระราชบัญญัติ กทท. ครั้งนี้ จะทำให้เกิดความคล่องตัวในการบริหารกิจการท่าเรือ
ในเชิงธุรกิจมากขึ้น สอดคล้องกับสภาวะการขยายตัวทางเศรษฐกิจของประเทศ
และปริมาณสินค้าเข้าออกทางเรือที่เพิ่มขึ้น และทำให้ กทท.สามารถรับท่าเรือ
ที่หน่วยราชการหรือรัฐวิสาหกิจสร้างขึ้นเข้ามาบริหารงานได้ด้วย.- ๓๑๑ พ.๓
###
ไทยต้องเร่งตลาดอนุพันธ์รับการลงทุนจากญี่ปุ่น

          ธ.กรุงไทย ๑๓ ธ.ค.- ฝ่ายวิจัยธุรกิจ ธนาคารกรุงไทย จำกัด (มหาชน)
ชี้แนวโน้มของบริษัทการเงินญี่ปุ่นจะเข้ามาขยายบทบาทในตลาดเงินและตลาดทุน
ในภูมิภาคเอเชีย รวมทั้งประเทศไทยมากขึ้น ซึ่งจะช่วยให้เสถียรภาพ
และสภาพคล่องของตลาดเงินดีขึ้น

          การที่บริษัทการเงินญี่ปุ่นสนใจการลงทุนในไทยและประเทศเพื่อนบ้าน
เพิ่มขึ้น เนื่องจากความมั่นคงของค่าเงินเยน ทำให้ฐานะของญี่ปุ่นได้เปรียบ
โดยเปรียบเทียบด้านการลงทุน และสถาบันการเงินเหล่านี้ต้องการลดต้นทุนค่าใช้จ่าย
การดำเนินงานที่แพงมากหากทำธุรกิจในญี่ปุ่น นอกจากนั้นกิจการญี่ปุ่นที่มาลงทุน
ด้านการผลิตและการจำหน่ายในไทยมีจำนวนเพิ่มขึ้นในระยะนี้ และแนวโน้มในอนาคต
ทำให้บริษัทการเงินญี่ปุ่นต้องตามมาให้บริการทางการเงินแก่นักธุรกิจของตนด้วย

          นอกจากนี้ กิจการของญี่ปุ่นเป็นกิจการข้ามชาติที่เข้ามาลงทุน
ในหลายประเทศในเอเชีย รายได้และเงินตราที่ธุรกิจเหล่านี้เข้าไปเกี่ยวข้อง
จึงมีหลากหลายสกุล ซึ่งต้องอาศัยบริษัทการเงินญี่ปุ่นที่กระจายออกไป
ยังจุดศูนย์กลางการเงินอื่นในเอเชีย เพื่อเชื่อมโยงบริการที่ครบวงจร

          อย่างไรก็ตาม การรุกเข้ามาสู่ธุรกิจการเงินของบริษัทการเงินญี่ปุ่น
ในไทยยังอาจจะมีอุปสรรคและไม่เต็มที่ หากประเทศไทยไม่สามารถเร่งให้เกิด
ตลาดตราสารอนุพันธ์ (Derivative Market) เพื่อใช้เป็นเครื่องมือ
บริหารความเสี่ยงด้านอัตราดอกเบี้ย และอัตราแลกเปลี่ยนได้ในเร็ว ๆ นี้
โดยบริษัทการเงินญี่ปุ่นอาจจะหันไปใช้สิงคโปร์เป็นฐานของการดำเนินงานแทน
ทำให้ประเทศไทยขาดปัจจัยสนับสนุนอีกประการหนึ่งที่จะผลักดันให้ประเทศ
ก้าวขึ้นเป็นศูนย์กลางทางการเงินของภูมิภาค. - ๑๑๒ พ.๒
#####

"นิพนธ์ พร้อมพันธุ์" เลื่อนแถลงข่าวการลาออกไปเป็นเวลาเย็นนี้

          ผู้สื่อข่าวรายงานจากกระทรวงเกษตรและสหกรณ์ว่า นายนิพนธ์ พร้อมพันธุ์
ได้ขอเลื่อนการแถลงข่าวในกรณีการออกเอกสารสิทธิ์ สปก.๔-๐๑ รวมทั้งการแถลงการลาออก
จากรัฐมนตรีว่าการกระทรวงเกษตรและสหกรณ์ จากเวลา ๑๑.๐๐ น. เป็นเวลา ๑๖.๓๐ น.
เป็นต้นไป โดยมีผู้แจ้งเหตุผลว่าติดประชุมคณะรัฐมนตรี จึงจะขอแถลงข่าวในช่วงเย็น
อย่างไรก็ตาม ที่กระทรวงเกษตรฯ มีผู้สื่อข่าวจำนวนมากมารอทำข่าว
รวมทั้งข้าราชการระดับสูงของกระทรวงฯ ได้เดินทางมาที่กระทรวงฯ เช่น
อธิบดีกรมป่าไม้ อธิบดีกรมชลประทาน อธิบดีกรมที่ดิน ผู้อำนวยการองค์การสะพานปลา
ผู้อำนวยการองค์การส่งเสริมกิจการโคนมแห่งประเทศไทยได้มาที่กระทรวงฯ
ด้วยโดยเข้าใจว่านายนิพนธ์จะลาออกในเวลา ๑๑.๐๐ น.เพื่อมาแสดงความอาลัย.
#######
บอร์ดปุ๋ยอนุมัติเพิ่มทุนอีก ๑,๖๐๐ ล้านบาทเพื่อใช้ก่อสร้างโรงงานระยะแรก

          ปุ๋ยแห่งชาติ ๑๓ ธ.ค.- ที่ประชุมคณะกรรมการบริษัทปุ๋ยแห่งชาติ
เมื่อวันศุกร์ที่ ๙ ที่ผ่านมา อนุมัติให้เพิ่มทุนจดทะเบียนอีก ๑,๖๐๐ ล้านบาท เป็น
๒,๒๕๐ ล้านบาท เพื่อใช้เป็นค่ามัดจำสัญญาก่อสร้างโรงงานผลิตปุ๋ยเคมี
ในนิคมอุตสาหกรรมมาบตาพุด

          ส่วนประชาสัมพันธ์ บริษัทปุ๋ยแห่งชาติ จำกัด แจ้งว่า การเรียกเพิ่มทุน
ครั้งนี้จะให้เสร็จสิ้นภายในเดือนธันวาคมนี้ และบริษัทจะเรียกชำระเพิ่มทุนจนถึง
๓,๕๐๐ ล้านบาทในที่สุด

          โครงการก่อสร้างโรงงานผลิตปุ๋ยเคมีของบริษัทปุ๋ยแห่งชาติ
ในนิคมอุตสาหกรรม จังหวัดระยอง ใช้เงินลงทุนในโครงการทั้งสิ้น ๑๐,๐๐๐ ล้านบาท
แยกเป็นเงินทุนจากผู้ถือหุ้น ๓,๖๐๐ ล้านบาท และเป็นเงินกู้อีกประมาณ ๖,๔๐๐ ล้านบาท
โรงงานมีกำลังการผลิตปุ๋ย NPK จำนวน ๑ ล้านตันต่อปี โดยใช้เทคโนโลยีการผลิตของ
HYDRO AGREE และการก่อสร้างมีกำหนดแล้วเสร็จภายใน ๒ ปี

          สำหรับสัดส่วนการถือหุ้นในบริษัทปุ๋ยแห่งชาติ ประกอบด้วย การปิโตรเลียม-

แห่งประเทศไทย (ปตท.) ร้อยละ ๒๕  บรรษัทเงินทุนอุตสาหกรรมแห่งประเทศไทย
(ไอเอฟซีที) ร้อยละ ๑๕ ธนาคารออมสิน ร้อยละ ๑๓.๘๘ สำนักงานทรัพย์สิน
ส่วนพระมหากษัตริย์ ร้อยละ ๑๐ ภาคเอกชนอื่น ๆ ร้อยละ ๘.๓๖  กระทรวงการคลัง
ร้อยละ ๘.๐๘ บริษัททีพีซี ร้อยละ ๕.๒๓  บริษัทปิโตรเคมีแห่งชาติ (เอ็นพีซี)
ร้อยละ ๕ บริษัทผาแดง อินดัสทรี ร้อยละ ๓.๕๐ องค์การตลาดเพื่อเกษตรกร (อตก.)
ร้อยละ ๒.๔๖ ธนาคารกสิกรไทย ร้อยละ ๒.๐๙ ธนาคารกรุงเทพ ร้อยละ ๑.๓๔
และหน่วยงานภาครัฐบาลอื่น ๆ อีก ร้อยละ ๑.๐๗.- ๔๑๑ (๑๐๐) พ.๓

#######
การเมืองลดอุณหภูมิร้อนแรงลงดันดัชนีทะลุ ๑,๓๐๐ จุด

          ตลาดหลักทรัพย์ฯ ๑๓ ธ.ค. - ภาวะการลงทุนในตลาดหลักทรัพย์ฯ
เริ่มมีทิศทางดีขึ้น หลังจากอุณหภูมิทางการเมืองลดความร้อนแรงลง ด้วยการเปลี่ยน
จากรัฐบาลเสียงข้างน้อยเป็นรัฐบาลเสียงข้างมากขึ้นได้ โดยการดึงพรรคชาติพัฒนา
เข้ามาร่วมรัฐบาล สร้างความมั่นใจให้กับนักลงทุนเพิ่มมากขึ้น
หลังจากมีการเทขายหุ้นออกเมื่อสัปดาห์ที่ผ่านมา ส่งผลให้ดัชนีหุ้นไทยมีการดีดตัว
กลับมาเคลื่อนไหวสูงกว่า ๑,๓๐๐ จุด อีกครั้งหนึ่ง

          ผู้สื่อข่าวรายงานการลงทุนในตลาดหลักทรัพย์แห่งประเทศไทย ว่า
เปิดตลาดดัชนีมีการปรับตัวสูงขึ้นทันที หลังจากสัปดาห์ที่ผ่านมามีการปรับตัวลดลง
เกือบ ๑๐๐ จุด จากปัจจัยการเมืองที่มีความวุ่นวายจากการถอนตัวออกจาก
พรรคร่วมรัฐบาลของพรรคความหวังใหม่ อย่างไรก็ตาม เมื่อสถานการณ์การเมือง
เริ่มคลี่คลายลง ด้วยการดึงพรรคชาติพัฒนาเข้ามาร่วมรัฐบาล ส่งผลให้นักลงทุน
หันกลับเข้ามาลงทุนอีกครั้งหนึ่ง โดยช่วงนาทีแรกดัชนีสามารถทะลุผ่านระดับ
๑,๓๐๐ จุดทันที ที่ระดับ ๑,๓๑๕ จุด เพิ่มขึ้น ๓๖ จุด และใน ๔ นาทีแรก
ดัชนีขึ้นไปแตะสูงสุดที่ ๑,๓๒๐.๕๘ จุด เพิ่มขึ้น ๔๒.๐๘ จุด หลังจากนั้น
เริ่มมีการอ่อนตัวลงเล็กน้อย และเคลื่อนไหวในช่วงแคบ ๆ จากการเทขายทำกำไร
ระยะสั้นเป็นระยะ ๆ

          สำหรับกลุ่มนำตลาดในช่วงนี้ ได้แก่ กลุ่มธนาคารพาณิชย์ โดยเฉพาะ
ธนาคารพาณิชย์ขนาดใหญ่ ได้แก่ ธนาคารกรุงเทพ ธนาคารกสิกรไทย ธนาคารกรุงไทย
และธนาคารไทยพาณิชย์ ขณะเดียวกันหุ้นในกลุ่มเงินทุนหลักทรัพย์มีการปรับตัวสูงขึ้น
ทั้งกลุ่ม และกลุ่มสื่อสาร ดันดัชนีให้มีการปรับตัวสูงขึ้นมาอย่างรุนแรง

          อย่างไรก็ตาม ลักษณะการลงทุนของนักลงทุนยังคงเน้นเลือกลงทุน
เป็นรายตัวมากกว่า ทั้งนี้ เนื่องจากความมั่นใจของนักลงทุนยังไม่มากนัก ประกอบกับ
ความไม่แน่นอนเกี่ยวกับการปรับอัตราดอกเบี้ยของธนาคารกลางสหรัฐ ยังมีผลต่อ
การตัดสินใจลงทุนเช่นกัน เพราะจะต้องรอวันที่ ๒๐ ธันวาคมนี้ ซึ่งทางธนาคารกลางสหรั
ฐ
จะมีการประกาศปรับอัตราดอกเบี้ยขึ้นอีกครั้งหรือไม่ ดังนั้น อัตราดอกเบี้ย
ต่างประเทศ ยังเป็นปัจจัยที่ยังส่งผลกระทบกับตลาดหุ้นไม่น้อย

          นอกจากนี้ ปัจจัยหนึ่งนอกเหนือจากปัจจัยการเมืองที่เริ่มคลี่คลายขึ้น
คือ ดัชนีดาวโจนส์ ได้มีการปรับตัวสูงขึ้นประมาณ ๒๗ จุด จึงมีผลต่อจิตวิทยา
ของนักลงทุนเช่นกัน

          ทางด้านมูลค่าการซื้อขายในช่วงเช้า มีเข้ามาค่อนข้างหนาแน่น
เมื่อเทียบกับในช่วงก่อนหน้า คาดว่าช่วงเช้ามีมูลค่ากว่า ๓,๐๐๐ ล้านบาท.-๑๕๓ พ.๑
######
สำนักงบประมาณยืนยัน กทพ.ไม่ควรจ่ายเงินในรูปตั๋วสัญญาฯ แก่ผู้รับเหมา

          ทำเนียบรัฐบาล ๑๓ ธ.ค.- สำนักงบประมาณยังคงยืนยันว่าการทางพิเศษ
แห่งประเทศไทย (กทพ.) ไม่ควรจ่ายเงินให้กับผู้รับเหมาก่อสร้างโครงการทางด่วน
สายบางนา-บางพลี-บางปะกง ในรูปตั๋วสัญญาใช้เงิน เพราะอาจจะเกิดปัญหาตามมา
ในอนาคตได้ และส่งผลกระทบต่อโครงการได้

          นายบดี จุณณานนท์ ผู้อำนวยการสำนักงบประมาณ กล่าวว่า การจ่ายเงิน
ในรูปตั๋วสัญญาใช้เงิน กทพ. จะเป็นฝ่ายเสียเปรียบ เนื่องจากตามกระบวนกฎหมายแพ่ง
และพาณิชย์ เมื่อมีการออกตั๋วสัญญาใช้เงินแล้ว จะต้องชำระเงินตามกำหนด
และไม่สามารถบังคับห้ามผู้ส่งตั๋วคนแรกขายตั๋วสัญญาดังกล่าวแก่ผู้อื่น
ในขณะที่การจ่ายเงินในโครงการนี้ ถ้าหาก กทพ. ออกตั๋วสัญญาใช้เงินก็ต้อง
มีการชำระตามกำหนด โดยผู้ที่ถือตั๋วอาจจะเปลี่ยนมือไป ไม่ใช่กลุ่มบีบีซีดี
ซึ่งอาจส่งผลกระทบต่อการก่อสร้างโครงการให้แล้วเสร็จ และต้องมีการฟ้องร้อง
ในภายหลัง

           ทางสำนักงบประมาณจึงเสนอให้ทางกลุ่มผู้รับเหมาได้จัดหา
ธนาคารพาณิชย์มาค้ำประกันโครงการทั้งหมด เพื่อเป็นหลักประกันว่า ทาง กทพ.
จะไม่สูญเงินเปล่า หากกลุ่มผู้รับเหมาไม่ดำเนินโครงการให้แล้วเสร็จ

          ส่วนความเป็นไปได้ที่จะเปลี่ยนวิธีการจ่ายเงินโครงการนี้หรือไม่นั้น
นายบดี กล่าวว่า ทาง กทพ. สามารถจะหารือกับทางกลุ่มผู้รับเหมา และขอเปลี่ยนแปลง
วิธีการจ่ายเงินได้ แต่ที่ผ่านมาทาง กทพ.ได้อ้างการจ่ายเงินด้วยวิธีนี้ว่า
เป็นการลดต้นทุนการจัดการ การดำเนินงาน ซึ่งความจริงในเรื่องของการจัดการ
น่าจะเป็นภาระของกลุ่มผู้รับเหมาที่จะรับผิดชอบมากกว่า

          อย่างไรก็ตาม ในส่วนของความเห็น สำนักงานอัยการสูงสุดในการประชุม
หน่วยงานที่เกี่ยวข้องวานนี้ระบุว่า การทำสัญญาว่าจ้างก่อสร้างทางด่วนดังกล่าว
และการจ่ายเงินด้วยดั๋วสัญญาใช้เงินแบบมีเงื่อนไข น่าจะทำสัญญากันได้
ซึ่งที่ประชุมได้ขอให้สำนักงานอัยการสูงสุดทำเรื่องยืนยันเป็นลายลักษณ์อักษร
อีกครั้งหนึ่ง.- ๑๑๒ (๑๐๐) พ.๓
#######
อนุมัติโครงการติดตั้งระบบศูนย์สั่งการจ่ายไฟระยะที่ ๑

          คณะรัฐมนตรีได้มีมติให้การไฟฟ้าส่วนภูมิภาค (กฟภ.) ดำเนินงาน
ตามโครงการติดตั้งระบบศูนย์สั่งการจ่ายไฟระยะที่ ๑ มีวงเงินลงทุน
๒,๙๖๔ ล้านบาท แบ่งเป็นเงินตราต่างประเทศ ๒,๓๑๓ ล้านบาท
และเงินบาท ๖๕๑ ล้านบาท โดยเห็นควรให้กระทรวงการคลัง
พิจารณาจัดสรรแหล่งเงินทุนในส่วนที่เป็นเงินกู้ต่างประเทศตามความเหมาะสม
สำหรับเป้าหมายและพื้นที่ดำเนินการอยู่ในภาคกลาง ภาคใต้ตอนบน
และภาคเหนือตอนล่าง ระยะเวลาดำเนินงาน ๖ ปี ระหว่างปี ๒๕๓๗-๒๕๔๒
ซึ่งโครงการนี้เป็นโครงการที่พัฒนาและปรับปรุงระบบควบคุมและสั่งการไฟฟ้า
ให้มีประสิทธิภาพยิ่งขึ้น ซึ่งจะช่วยลดปัญหาระบบจำหน่ายของ กฟภ.
อันเกิดจากไฟตก ไฟดับ การสูญเสียพลังงานไฟฟ้า และความเชื่อถือ
ในระบบจำหน่าย ซึ่งส่งผลกระทบต่อความสูญเสียทางระบบเศรษฐกิจของประเทศ.

เห็นชอบงบลงทุนของ กฟน. และ ทศท.

          คณะรัฐมนตรีรับทราบงบทำการของการไฟฟ้านครหลวง (กฟน.)
ที่คาดว่าจะมีรายได้ ๔๙,๗๒๘.๓๖๔ ล้านบาท มีรายจ่าย ๔๗,๒๑๐.๖๖ ล้านบาท
มีกำไรสุทธิ ๒,๒๔๓.๓๓๔ ล้านบาท ฐานะการเงินอยู่ในเกณฑ์ดี และเห็นชอบงบลงทุน
และงบลงทุนที่ทำเป็นโครงการ ๙,๗๑๐.๓ ล้านบาท นอกจากนี้ คณะรัฐมนตรี
ยังพิจารณางบทำการขององค์การโทรศัพท์แห่งประเทศไทย (ทศท.)
ซึ่งประมาณการรายได้ ๓๒,๔๒๘.๒ ล้านบาท ประมาณการรายจ่าย
๒๑,๒๔๙.๑๑๕ ล้านบาท มีกำไรสุทธิ ๑๑,๑๗๙.๐๘๕ ล้านบาท
ที่ประชุมยังเห็นชอบงบลงทุนของ ทศท.วงเงิน ๔๑,๕๒๓.๖๗ ล้านบาท
เป็นงบลงทุนเพื่อดำเนินงานปกติ ๓๔,๒๑๔.๙๒ ล้านบาท และงบลงทุน
ที่ทำเป็นโครงการ ๗,๓๐๘.๗๕ ล้านบาท.

          คณะรัฐมนตรียังตั้งข้อสังเกตให้ ทศท.รับไปปรับปรุงในเรื่อง
การปรับลดค่าบริการและนำผลกำไรมาใช้จ่ายลงทุนขยายบริการเพิ่มขึ้น
และควรปรับปรุงคุณภาพบริการ โดยเฉพาะการรับแจ้งสอบถามหมายเลขโทรศัพท์
และการรับแจ้งหมายเลขโทรศัพท์ขัดข้อง เพิ่มเป้าหมายอัตราร้อยละที่ผู้เช่า
ต่อโทรศัพท์ได้สำเร็จ ลดต้นทุนการดำเนินงานให้ต่ำลงและเพิ่มเป้าหมาย
ติดตั้งโทรศัพท์สาธารณะ และโทรศัพท์ทางไกลระดับตำบลให้มากขึ้น
และควรพิจารณาจัดหาอุปกรณ์โทรศัพท์ที่มีคุณภาพมาใช้เพื่อให้เกิดความคงทน.

ธปท.เสนอมาตรการส่งเสริมการส่งออกของไทยให้มากขึ้น

          คณะรัฐมนตรีรับทราบรายงานความสำเร็จและบทบาทการส่งออก
ของไทยในตลาดการค้าโลกตามที่ธนาคารแห่งประเทศไทย (ธปท.) เสนอ
โดยไทยสามารถเลื่อนอันดับผู้ส่งออกอันดับที่ ๔๔ ของโลกเมื่อปี ๒๕๒๗
ขึ้นมาเป็นอันดับที่ ๒๔ ในปี ๒๕๓๖ โดยกลุ่มอาเซียน ไทยอยู่อันดับที่ ๓
รองจากสิงคโปร์ และมาเลเซีย สำหรับโครงสร้างการส่งออกของไทย
ปัจจุบันเป็นสินค้าอุตสาหกรรมมากที่สุด ตลาดส่งออกของไทยกระจายมากขึ้น
โดยเฉพาะตลาดในภูมิภาคเอเชีย เช่น ฮ่องกง และสิงคโปร์ ส่วนทิศทาง
การส่งออกของไทยในอนาคต หากต้องการจะผลักดันการส่งออกของไทย
ให้ขยายตัวอย่างต่อเนื่องเฉลี่ยร้อยละ ๑๕.๕ ต่อปี ในช่วงปี ๒๕๓๘-๒๕๔๓
และเพิ่มสัดส่วนการส่งออกของไทยในตลาดโลกเป็นร้อยละ ๑.๗๔
หรือมีมูลค่า ๒.๕ ล้านล้านบาทในปี ๒๕๔๓ ได้สำเร็จตามเป้าหมายแล้ว
ควรเร่งดำเนินมาตรการต่าง ๆ ได้แก่ การกำหนดทิศทางการปรับตัว
ด้านการผลิตสินค้าให้ใช้เทคโนโลยี หรือมูลค่าเพิ่มสูงสอดคล้องกับทิศทางการส่งออก
กำหนดยุทธการเพิ่มขีดความสามารถในด้านต่าง ๆ ให้สอดคล้องกับสภาพการณ์
ของระบบเศรษฐกิจของไทยที่ค่าแรงสูงขึ้นจนกระทบฐานะการแข่งขัน
ในสินค้าที่ใช้แรงงานสูง ขณะเดียวกันเพื่อเตรียมรับสถานการณ์การค้าโลก
ที่เปลี่ยนแปลงไปอย่างรวดเร็วและการกีดกันทางการค้าที่มีแนวโน้มรุนแรงขึ้น
ภาครัฐบาลและเอกชนควรร่วมมือกันอย่างใกล้ชิดในการแก้ไขปัญหา
ที่จะส่งผลกระทบต่อขีดความสามารถในการส่งออกที่สำคัญได้แก่
การปรับปรุงโครงสร้างพื้นฐานทางเศรษฐกิจให้เพียงพอ เร่งรัดการปรับ
โครงสร้างภาษีและพิธีศุลกากร การพัฒนาบุคลากรในสาขาวิชาที่ขาดแคลน.- ๑๑๒ พ.๖

#########

สรุปผลการประชุมคณะรัฐมนตรีด้านเศรษฐกิจ

กำหนดเขตการเวนคืนที่ดินเพื่อสร้างสถานีขนส่งสินค้าสาธารณะ

          คณะรัฐมนตรีอนุมัติหลักการร่างประกาศสำนักนายกรัฐมนตรี
กำหนดการเวนคืนอสังหาริมทรัพย์เพื่อสร้างสถานีขนส่งสินค้าสาธารณะเป็นกรณีจำเป็น
เร่งด่วนรวม ๓ ฉบับ เพื่อใช้ดำเนินกิจการขนส่งสินค้าตามถนนด้วยรถยนต์
รองรับปริมาณสินค้าและกระจายสินค้าไปยังท้องที่ต่าง ๆ และเพื่ออำนวยความสะดวก
ในการคมนาคมขนส่ง โดยพื่นที่ที่จะเวนคืน ได้แก่ ท้องที่ตำบลคลองสี่ อำเภอคลองหลวง
จังหวัดปทุมธานี ท้องที่ตำบลบางเตย อำเภอสามพราน จังหวัดนครปฐม ท้องที่แขวง
คลองสามเวศ เขตลาดกระบัง กรุงเทพฯ

ยืนยันวงเงินเพิ่มอัตราเงินเดือนประจำปีของรัฐวิสาหกิจไว้ที่ร้อยละ ๗.๕

          คณะรัฐมนตรีรับทราบผลการตีความของสำนักงานคณะกรรมการกฤษฎีกา
ในประเด็นที่ว่าด้วยวงเงินสำหรับการเลื่อนขั้นเงินเดือนค่าจ้างประจำปี
ไม่เป็นสิทธิประโยชน์และระเบียบการสื่อสารแห่งประเทศไทยว่าด้วยหลักเกณฑ์
การเลื่อนขั้นเงินเดือนค่าจ้าง พ.ศ. ๒๕๒๘ ไม่เป็นการกำหนดสิทธิประโยชน์
ตามที่กระทรวงการคลังเสนอและเห็นชอบผลการหารือตามมติคณะรัฐมนตรี
เมื่อวันที่ ๑๒ ตุลาคม ๒๕๓๖ เกี่ยวกับหลักเกณฑ์การพิจารณาความดีความชอบ
ของพนักงานและลูกจ้างประจำของรัฐวิสาหกิจกับหน่วยงานที่เกี่ยวข้องว่า
การกำหนดวงเงินสำหรับการเลื่อนขั้นเงินเดือนค่าจ้างประจำปีไม่เป็นสิทธิประโยชน์
โดยกระทรวงการคลังยืนยันความเห็นว่า การกำหนดวงเงินสำหรับการเลื่อนขั้น
เงินเดือนค่าจ้างประจำปีของรัฐวิสาหกิจที่มีผลกำไรในอัตราร้อยละ ๗.๕
ของจำนวนเงินเดือนค่าจ้างของพนักงานและลูกจ้างประจำที่มีสิทธิเลื่อนขั้นเงินเดือน
ประจำปีเป็นอัตราที่เหมาะสมและเป็นธรรมกับรัฐวิสาหกิจทุกแห่งแล้ว

คณะรัฐมนตรีเร่งรัดการขยายการให้บริการไฟฟ้าของ กฟภ.

          คณะรัฐมนตรีรับทราบการขยายบริการไฟฟ้าไปยังหมู่บ้านชนบท
ของการไฟฟ้าส่วนภูมิภาค (กฟภ.) ซึ่งปรากฏว่าจนถึงวันที่ ๓๑ สิงหาคมที่ผ่านมา
มีหมู่บ้านชนบท ๖๒,๙๑๑ หมู่บ้าน ที่มีไฟฟ้าใช้แล้ว จากหมู่บ้านทั้งหมด
๖๔,๓๘๓ หมู่บ้าน ส่วนหมู่บ้านที่ยังไม่มีไฟฟ้าใช้ ๑,๔๗๒ หมู่บ้าน
คณะรัฐมนตรียังตั้งข้อสังเกตให้ กฟภ.ไปดำเนินการจัดวางระบบการให้บริการ
ตรวจสภาพสายไฟตามอาคารบ้านเรือนของผู้ใช้ไฟ รวมทั้งการแนะนำ
ให้มีการใช้อุปกรณ์ตัดไฟที่เหมาะสมและทันสมัยในการเดินสายใหม่
โดยให้ประสานและขอความร่วมมือสถาบันการศึกษาที่มีการสอนวิชาเกี่ยวกับไฟฟ้า
ทั้งภาครัฐและเอกชนในท้องถิ่น นอกจากนี้ ยังให้ กฟภ.ขยายกำลังไฟฟ้า
ให้สอดคล้องแผนการลงทุนระดับจังหวัดตามนโยบายกระจายความเจริญ
ไปสู่ภูมิภาคของรัฐบาล สำหรับหมู่บ้านที่ยังไม่มีไฟฟ้าใช้ ขอให้ กฟภ.รายงาน
ข้อมูลเพิ่มเติมให้คณะรัฐมนตรีทราบด้วยว่าเป็นหมู่บ้านใด ในเขตท้องที่ตำบล
อำเภอ และจังหวัดใด
#######
ข่าวสั้น

กรมทางหลวงเสนอค้านโครงการทางด่วนยกระดับบางนา-บางพลี-บางปะกง

          ผู้สื่อข่าวรายงานว่า วานนี้ (๑๓ ธ.ค.) ที่กระทรวงคมนาคม
ได้มีเจ้าหน้าที่ของกรมทางหลวงนำข้อมูลโครงการขยายถนนสายบางนา-บางปะกง
ของกรมทางหลวง ที่จะขยายจาก ๔ ช่องจราจร เป็น ๑๐ ช่องจราจร
ตลอดสายจาก กม.๐ ถึง กม.ที่ ๕๕ รวมทั้งโครงการก่อสร้างทางด่วนระหว่างเมือง
กรุงเทพฯ-ชลบุรี เป็นทาง ๑๐ ช่องจราจร ซึ่งขณะนี้กำลังอยู่ระหว่างการก่อสร้าง
และจะแล้วเสร็จในปี ๒๕๔๐ มาเสนอต่อนายพินิจ จันทรสมบูรณ์ เลขานุการรัฐมนตรี-
ว่าการกระทรวงคมนาคม พร้อมข้อมูลโครงการก่อสร้างทางด่วนยกระดับบางนา-บางพลี-
บางปะกง ซึ่งคณะรัฐมนตรีอนุมัติให้การทางพิเศษแห่งประเทศไทยดำเนินการ โดยระบุว่า
การก่อสร้างทางด่วนยกระดับสายนี้ ยังไม่ถึงเวลาที่เหมาะสมและไม่คุ้มค่ากับการลงทุน
และจะส่งผลกระทบต่องานก่อสร้างโครงการของกรมทางหลวง ซึ่งนายพินิจ
เปิดเผยภายหลังว่าจะเสนอนายวิชิต สุรพงษ์ชัย รัฐมนตรีว่าการกระทรวงคมนาคมต่อไป.
                                                         - ๓๑๑

คมนาคมเตรียมเจรจาทบวงฯ ขอใช้ที่ ม.เกษตรฯ สร้างทางลาดเชื่อมโครงการ
ดอนเมืองโทลล์เวย์

          นายพินิจ จันทรสมบูรณ์ เลขานุการรัฐมนตรีว่าการกระทรวงคมนาคม เปิดเผยว่า
ในเร็ว ๆ นี้ จะหารือกับ น.พ.กระแส ชนะวงศ์ รัฐมนตรีว่าการทบวงมหาวิทยาลัย
เพื่อขอให้เจรจากับมหาวิทยาลัยเกษตรศาสตร์ ในเรื่องการเข้าใช้พื้นที่จำนวน ๕ ไร่
ของมหาวิทยาลัยในการวางตอม่อโครงการดอนเมืองโทลล์เวย์ในการก่อสร้างทางลาดเชื่อม
ซึ่งหากมหาวิทยาลัยเกษตรศาสตร์มีเงื่อนไขใดที่สามารถปฏิบัติตามได้ ก็จะดำเนินการ
เพื่อเป็นการร่วมกันแก้ไขปัญหาจราจร โดยค่าเสียหายที่เกิดขึ้นจากการเข้าใช้พื้นที่
ของมหาวิทยาลัยเกษตรศาสตร์นั้น ทางกรมทางหลวงจะเป็นผู้ชดใช้ให้.- ๓๑๑
พาณิชย์เตรียมกำหนดมาตรฐานข้าวถุงให้ชัดเจนเพื่อผู้บริโภค

          กระทรวงพาณิชย์ ๑๔ ธ.ค.- กระทรวงพาณิชย์เรียกผู้ประกอบการข้าวถุงพบ
เพื่อหารือกำหนดมาตรฐานข้าวถุงที่เป็นข้าวหอมมะลิชนิดต่าง ๆ ให้ตรงกับที่บรรจุ
เนื่องจากมีผู้บริโภคร้องเรียนเข้ามา คาดจะประกาศมาตรฐานได้ในปลายเดือนธันวาคมนี้

          นายจุรินทร์ ลักษณวิศิษฎ์ รัฐมนตรีช่วยว่าการกระทรวงพาณิชย์
เปิดเผยภายหลังการประชุมร่วมกับผู้ประกอบบรรจุข้าวถุงเมื่อวันที่ ๑๓ ธันวาคม
ที่ผ่านมา เพื่อแก้ปัญหาเรื่องที่ผู้ประกอบการบรรจุข้าวหอมมะลิไม่ตรงกับเงื่อนไข
ที่ระบุไว้บนภาชนะบรรจุ ทั้งนี้ เพราะทางผู้บริโภคได้ร้องเรียนผ่านมา
ทางศูนย์รับเรื่องร้องเรียนราคาสินค้า ซึ่งกระทรวงพาณิชย์เห็นว่าทำให้ผู้บริโภค
เดือดร้อนโดยตรง หากการหารือกันทางผู้ประกอบการยินดีให้ความร่วมมือ
และเสนอตัวเข้าเป็นคณะทำงาน ซึ่งมีอธิบดีกรมการค้าภายในเป็นประธาน
ที่จะกำหนดมาตรฐานและชนิดข้าวหอมมะลิให้ชัดเจน โดยจะประชุมครั้งหน้าในสัปดาห์ต่อไป
คาดว่าจะสรุปผลได้ภายในสิ้นเดือนธันวาคมนี้

          นายจุรินทร์ กล่าวด้วยว่า หลังจากที่กำหนดมาตรฐานและชนิดข้าว
ที่นำมาบรรจุถุงและผู้ประกอบการต้องปรับปรุงเงื่อนไขที่ระบุไว้ในภาชนะ
เชื่อว่าจะสามารถจำหน่ายข้าว ซึ่งมีเงื่อนไขตามกำหนดไว้ในช่วง ๓ เดือนข้างหน้า
เพราะระหว่างนี้ต้องให้สินค้าในสตอกเดิมหมดเสียก่อน สำหรับขั้นตอนหลังจากนั้น
ถ้าผู้ประกอบการไม่ปฏิบัติตามเงื่อนไขแล้วจะมีโทษตามกฎหมาย ในขณะเดียวกัน
ทางเจ้าหน้าที่ของกรมการค้าภายในจะออกตรวจสอบ หากพบว่าแจ้งเงื่อนไข
ไม่ตรงกับที่ระบุไว้จะดำเนินการทันที ส่วนการแก้ปัญหาขณะนี้ทางผู้บริโภค
สามารถเลือกซื้อข้าวหอมมะลิ โดยพิจารณาจากราคาจำหน่ายเป็นหลัก
กล่าวคือถ้ามีขนาดเท่ากัน แต่ราคาแตกต่างกันมาก แสดงให้เห็นข้าวที่มีราคาสูงนั้น
เป็นข้าวหอมมะลิคุณภาพสูง ส่วนราคาต่ำอาจจะเป็นการผสมกับข้าวพันธุ์อื่น ๆ.
                                              -๑๑๔ พ.๑๒
#####
ปุ๋ยแห่งชาติจะสร้างคลังสินค้า ๔ แห่งปีหน้าแทนการเช่าในปัจจุบัน

          กระทรวงอุตสาหกรรม ๑๔ ธ.ค.- บริษัทปุ๋ยแห่งชาติเตรียมใช้งบประมาณ
กว่า ๓๐ ล้านบาท จัดสร้างคลังสินค้าหรือศูนย์จ่ายปุ๋ยแทนที่เช่าอยู่ในปัจจุบัน
คาดจะสร้าง ๔ แห่งทั่วประเทศ ซึ่งจะลดต้นทุนดำเนินงานได้มากกว่าปีละ ๒๐ ล้านบาท
ระบุคณะกรรมการบริษัทฯ มีมติให้เรียกหุ้นเพิ่มจากผู้ถือหุ้นเป็น ๒,๒๕๐ ล้านบาท
จาก ๖๕ ล้านบาท หวังรุกตลาดปุ๋ยในประเทศ

          นายณัฐ จามรมาน กรรมการผู้จัดการบริษัทปุ๋ยแห่งชาติ กล่าวว่า
การสร้างคลังสินค้าดังกล่าวจะดำเนินการไปพร้อมกับการก่อสร้างโรงงานผลิตปุ๋ย
เอ็นพีเคกำลังการผลิต ๑ ล้านตัน มูลค่า ๓๑๕ เหรียญสหรัฐ ซึ่งเชื่อว่าจะทำให้
บริษัทดำเนินการแข่งขันได้มากขึ้น สำหรับแผนการสร้างโรงผสมกรดซัลฟูริคนั้น
จะตัดสินใจได้ภายในปีหน้า

          นายณัฐกล่าวถึงความคืบหน้าในการกู้เงินจำนวน ๖,๔๐๐ ล้านบาท
จากกลุ่มธนาคารในประเทศว่า ขณะนี้กลุ่มธนาคาร ซึ่งได้แก่บรรษัทเงินทุนอุตสาหกรรม-
แห่งประเทศไทย (ไอเอฟซีที) ธนาคารกรุงไทย ธนาคารไทยพาณิชย์ และธนาคารนครหลวงไทย
ได้ตกลงที่จะให้เงินกู้จำนวนดังกล่าวกับบริษัทเรียบร้อยแล้ว โดยอยู่ระหว่าง
การดำเนินการร่างสัญญา คาดว่าภายใน ๓-๖ เดือนข้างหน้า จะลงนามในสัญญาเงินกู้ได้
โดยจะกู้เงินทั้งในส่วนของสกุลดอลลาร์สหรัฐ และเงินบาท

          นอกจากนี้ ในที่ประชุมคณะกรรมการบริษัทเมื่อวันที่ ๙ ธันวาคมที่ผ่านมา
ได้อนุมัติให้เรียกเพิ่มทุนจากผู้ถือหุ้นจากจำนวน ๖๕ ล้านบาท เป็น ๒,๒๕๐ ล้านบาท
เพื่อนำมาใช้เป็นเงินค่ามัดจำก่อสร้างโรงงาน และจะทำการเรียกชำระเงินเพิ่มทุน
เพิ่มขึ้นเป็น ๓,๖๐๐ ล้านบาท ในอนาคต. -๔๑๑ พ.๑๒

####
ระบุโครงการซ่อมโทรศัพท์ ทศท.ไม่เป็นไปตามเป้าหมาย

          กระทรวงคมนาคม ๑๔ ธ.ค. - คณะรัฐมนตรีอนุมัติงบประมาณลงทุน
ประจำปี ๒๕๓๘ ขององค์การโทรศัพท์แห่งประเทศไทย (ทศท.) แล้ว
แต่ได้ท้วงติงให้เน้นประสิทธิภาพการบริการ รวมทั้งการลงทุนด้านข่ายสาย
ในโครงการโทรศัพท์สาธารณะทางไกลชนบท (ทีดีเอ็มเอ) ส่วนโครงการ
ซ่อมโทรศัพท์ของ ทศท.ก็ยังไม่เป็นไปตามเป้าหมาย

          รายงานข่าวจาก ทศท. กล่าวว่า ทศท.ได้นำเสนองบประมาณลงทุน
ปี ๒๕๓๘ แก่คณะรัฐมนตรีพิจารณา ซึ่งในส่วนของให้บริการการเรียกโทรศัพท์สำเร็จ
ซึ่งตามมาตรฐานของสหภาพโทรคมนาคมระหว่างประเทศนั้น ระบุว่า หากอัตรา
การเรียกสำเร็จโดยรวมสูงกว่าร้อยละ ๕๐ ขึ้นไป ถือว่าอยู่ในเกณฑ์ดี
ร้อยละ ๔๐-๕๐ ถือว่าพอใช้ได้ ต่ำกว่าร้อยละ ๓๐ ยังต้องปรับปรุง ปรากฏว่า
ในปี ๒๕๓๗ การเรียกภายในชุมสายเขตนครหลวงดำเนินการได้ร้อยละ ๕๐
ภูมิภาคร้อยละ ๖๐ เป้าหมายในปี ๒๕๓๘ นครหลวงร้อยละ ๕๕ ภูมิภาคร้อยละ ๖๐
ส่วนการเรียกต่างรหัสในปี ๒๕๓๗ ในเขตนครหลวงดำเนินการได้ร้อยละ ๓๕
ภูมิภาคร้อยละ ๔๐ เป้าหมายในปี ๒๕๓๘ นครหลวงร้อยละ ๓๕ ภูมิภาคร้อยละ ๔๐
          สำหรับการบำรุงรักษาเหตุเสียโทรศัพท์ธรรมดาสามารถดำเนินการได้
ในปี ๒๕๓๗ ในเขตนครหลวงร้อยละ ๒.๙ จากเป้าหมายที่วางไว้ร้อยละ ๓.๙
ในภูมิภาคดำเนินการได้ร้อยละ ๔ จากเป้าหมายร้อยละ ๔.๘ และตั้งเป้าหมาย
ในปี ๒๕๓๘ ในการบำรุงรักษาเหตุเสียในนครหลวงไว้ ร้อยละ ๓.๕ ในภูมิภาค
ร้อยละ ๔.๕ ส่วนโทรศัพท์สาธารณะบำรุงรักษาเหตุเสียของปี ๒๕๓๗
ในเขตนครหลวงได้ร้อยละ ๓๔ ภูมิภาคร้อยละ ๒๓ เป้าหมายปี ๒๕๓๘
ในเขตนครหลวงร้อยละ ๒๐ เท่ากับในภูมิภาค

          สำหรับเป้าหมายด้านการให้บริการในปี ๒๕๓๘ ทศท.จะติดตั้ง
โทรศัพท์สาธารณะเพิ่มขึ้นในบริเวณข่ายสายปกติ จำนวน ๑๑,๕๙๐ เลขหมาย
แยกเป็นเขตนครหลวงจำนวน ๓,๙๐๐ เลขหมาย และเขตภูมิภาค
จำนวน ๗,๘๙๐ เลขหมาย ทศท.จะให้บริการโทรศัพท์สาธารณะทางไกล
ระดับตำบลที่อยู่นอกข่ายสายจำนวน ๒,๑๒๐ จุด หรือประมาณ ๑๒,๐๐๐ เลขหมาย
จะขยายการให้บริการวงจรเช่าในการรับส่งข้อมูลจำนวน ๒,๐๐๐ วงจร
ให้บริการสื่อสารร่วมระบบดิจิตอล (ไอเอสดีเอ็น) ประมาณ ๔,๓๐๐ เลขหมาย
กำหนดเป้าหมายการติดตั้งโทรศัพท์โดยเอกชนที่ร่วมลงทุนติดตั้งโทรศัพท์
ให้กับผู้ขอใช้จำนวน ๓๒๙,๐๐๐ เลขหมาย แบ่งเป็นเขตนครหลวงดำเนินการ
โดยบริษัทเทเลคอมเอเซีย คอร์ปอเรชั่น จำนวน ๔๘๐,๐๐๐ เลขหมาย
และเขตภูมิภาคดำเนินการโดยบริษัทไทยเทเลโฟนแอนด์เทเลคอมมิวนิเคชั่น
จำนวน ๒๔๙,๐๐๐ เลขหมาย รวมทั้งการติดตั้งโทรศัพท์สาธารณะแบบใช้บัตร
ของบริษัทแอดว้านซ์ อินฟอร์เมชั่น ซิสเต็มส์ จำนวน ๔,๐๐๐ เลขหมาย
แบ่งเป็นเขตนครหลวงจำนวน ๑,๐๐๐ เลขหมาย เขตภูมิภาค
จำนวน ๓,๐๐๐ เลขหมาย.- ๓๑๑ พ.๑๑
####
อนุมัติใบอนุญาตเดินรถเส้นทางไมโครบัสเพิ่มเติมแล้ว
          กระทรวงคมนาคม ๑๔ ธ.ค. - คณะกรรมการขนส่งทางบกกลาง
อนุมัติการออกใบอนุญาตเดินรถให้บริษัทบางกอกไมโครบัสเพิ่มเติมตามที่ขอมา
๑๐ เส้นทาง สำหรับการปรับกรณีเดินรถก่อนได้รับอนุญาตอาจผ่อนผันได้

          นายมหิดล จันทรางกูร ปลัดกระทรวงคมนาคม ในฐานะประธาน
คณะกรรมการขนส่งทางบกกลาง เปิดเผยภายหลังการประชุมคณะกรรมการฯ
ว่าที่ประชุมได้อนุมัติเส้นทางการเดินรถไมโครบัส ที่องค์การขนส่งมวลชนกรุงเทพ
(ขสมก.) เสนอมา ซึ่ง ๑๐ เส้นทางดังกล่าวแยกย่อยมาจากสัมปทานเดิม
๕ เส้นทาง คือ ปอ.พ.๒ (วัดสน-สีลม-อนุเสาวรีย์ฯ) ปอ.พ.๒ ก (วัดสน-สาธร-
อนุเสาวรีย์ฯ) สาย ปอ.พ.๕ (บางแค-สะพานพระปกเกล้า-อนุเสาวรีย์ฯ)
สาย ปอ.พ.๕ ก (บางแค-สะพานสาธร-อนุเสาวรีย์ฯ) สาย ปอ.พ.๖
(ท่าน้ำสี่พระยา-อนุเสาวรีย์ฯ-บางนา) สาย ปอ.พ.๖ ก (บางนา-อนุเสาวรีย์ฯ-
หลักสี่) สาย ปอ.พ.๗ (สวนสยาม-ประชาอุทิศ-สวนลุมพินี) สาย ปอ.พ.๗ ก
(สวนสยาม-สุขุมวิท-สวนลุมพินี) สาย ปอ.พ.๘ (ตลิ่งชัน-จตุจักร)
และสาย ปอ.พ.๘ ก (ตลิ่งชัน-ราชประสงค์)

          นายมหิดล กล่าวว่า นอกนั้นคณะกรรมการฯ ยังกำหนดให้บริษัท
จัดการเดินรถไมโครบัส ตามที่คณะกรรมการฯ ออกใบอนุญาต และได้รับแจ้งจาก
ขสมก.ไป ๑๐ วัน ซึ่งการอนุมัติของคณะกรรมการขนส่งทางบกกลางครั้งนี้
ไม่ถือว่าปล่อยให้ไมโครบัสทำผิดสัญญา และไม่ขัดกับมติ ค.ร.ม. เมื่อเดือนกันยายน
ที่ผ่านมา นอกนั้นยังมีการกำหนดให้บริษัทใช้รถสำหรับ ๑๕ เส้นทางนี้
ประมาณ ๖๖๖-๘๐๐ คัน หรือกำหนดให้วิ่งรถ ๖,๒๖๐ เที่ยวต่อวัน

          ปลัดกระทรวงคมนาคม กล่าวต่อว่า ส่วนการสั่งปรับบริษัทไมโครบัส
เนื่องจากการละเมิดเส้นทางเดินรถ โดยไม่มีใบอนุญาตหลังจากวันที่ ๒๒ ธันวาคม ๒๕๓๖
จนถึงปัจจุบันนั้นได้แจ้งให้บริษัทรับทราบด้วยวาจาไปแล้ว เพราะการเดินรถ
ที่ผ่านมานั้นถือว่าเป็นการละเมิดสัญญา อย่างไรก็ตาม บริษัทยังไม่ได้ตอบกลับมา
ซึ่งการสั่งปรับบริษัทวันละ ๘๐,๐๐๐ บาทนี้ ยังคงมีต่อไปจนกว่าบริษัทจะปรับ
เส้นทางเดินรถใหม่ ตามที่คณะกรรมการฯ ออกใบอนุญาต ๑๕ เส้นทางไป

          "ขสมก.สามารถยืดหยุ่นการสั่งปรับไมโครบัสได้หลายวิธี
แล้วแต่การเจรจาระหว่างบอร์ด ขสมก. กับบริษัท คืออาจลดค่าปรับลง
หรือผ่อนผันระยะเวลาการปรับลง โดยอาจแบ่งระยะเวลาในการผ่อนส่ง
ค่าปรับให้ หากบริษัทสามารถยกเหตุผลที่ดีเสนอกับทาง ขสมก.เรื่องการสั่งปรับ
ไมโครบัสนั้นไม่เกี่ยวข้องกับคณะกรรมการ แต่เป็นเรื่องของ ขสมก." .- ๓๑๑ พ.๑๑
###

-- ข้อมูลเศรษฐกิจ ---
ข้อมูลเศรษฐกิจ
------------------
สรุปความเคลื่อนไหวของราคาน้ำมันดิบและน้ำมันสำเร็จรูปในตลาดโลก
ประจำวันที่ ๑๓ ธันวาคม ๒๕๓๗

          ปตท. ๑๓ ธ.ค. - ฝ่ายประชาสัมพันธ์ การปิโตรเลียมแห่งประเทศไทย
รายงานความเคลื่อนไหวของราคาน้ำมันดิบในตลาดโลก ซึ่งเป็นราคาตลาดจร
และไม่รวมค่าขนส่ง ประจำวันนี้ ดังนี้

แหล่งตะวันออกกลาง

          น้ำมันดิบโอมาน (กลุ่มนอกโอเปค) มีราคาเฉลี่ยบาร์เรลละ ๑๕.๘๕ เหรียญสหรั
ฐ
เปรียบเทียบกับเมื่อวาน ราคาลดลงบาร์เรลละ ๕๕ เซนต์

          น้ำมันดิบดูไบ (กลุ่มโอเปค) มีราคาเฉลี่ยบาร์เรลละ ๑๕.๒๕ เหรียญสหรัฐ
ลดลงบาร์เรลละ ๔๕ เซนต์

แหล่งตะวันออกไกล

          น้ำมันดิบทาปีส (กลุ่มนอกโอเปค) มีราคาเฉลี่ยบาร์เรลละ ๑๖.๘๐ เหรียญสหรั
ฐ
ราคาคงเดิม

          น้ำมันดิบไมนาส (กลุ่มโอเปค) มีราคาเฉลี่ยบาร์เรลละ ๑๖.๑๐ เหรียญสหรัฐ
ราคาคงเดิม

แหล่งทะเลเหนือ

          น้ำมันดิบเบรนท์ ของอังกฤษ มีราคาเฉลี่ยบาร์เรลละ ๑๕.๙๓ เหรียญสหรัฐ
ลดลงบาร์เรลละ ๒๕ เซนต์

แหล่งสหรัฐอเมริกา

          น้ำมันดิบเวสต์เท็กซัส อินเตอร์มีเดียท มีราคาเฉลี่ยบาร์เรลละ
๑๖.๙๒ เหรียญสหรัฐ ลดลงบาร์เรลละ ๒๐ เซนต์

          สำหรับราคาน้ำมันสำเร็จรูป ซึ่งเป็นราคาตลาดจร ณ ประเทศสิงคโปร์
มีการเปลี่ยนแปลง ดังนี้
          น้ำมันเบนซินพิเศษ ราคาเฉลี่ยบาร์เรลละ ๑๘.๕๕ เหรียญสหรัฐ
เปรียบเทียบกับเมื่อวาน ราคาลดลงบาร์เรลละ ๒๕ เซนต์

          น้ำมันดีเซลหมุนเร็ว ราคาลดลงบาร์เรลละ ๒๑.๙๐ เหรียญสหรัฐ ราคาเพิ่มขึ้น
บาร์เรลละ ๑๐ เซนต์

          น้ำมันเตา ราคาเฉลี่ยบาร์เรลละ ๑๓.๘๘ เหรียญสหรัฐ ราคาเพิ่มขึ้น
บาร์เรลละ ๒๒ เซนต์.- พ.๓
####
อัตราแลกเปลี่ยนเงินตราที่กำหนดประจำวันนี้

          กรุงเทพฯ ๑๓ ธ.ค.- ทุนรักษาระดับอัตราแลกเปลี่ยนเงินตรา
ของธนาคารแห่งประเทศไทย (ธปท.) แจ้งว่า อัตรากลางระหว่างอัตราซื้อขาย
เงินดอลลาร์สหรัฐของทุนรักษาระดับอัตราแลกเปลี่ยนเงินตรากับธนาคารพาณิชย์
สำหรับวันนี้ คือ ๒๕.๑๐ บาท ต่อ ๑ ดอลลาร์สหรัฐ

          อัตราซื้อขายเงินดอลลาร์สหรัฐของทุนรักษาระดับอัตราแลกเปลี่ยนเงินตรา
กับธนาคารพาณิชย์สำหรับวันนี้คือ อัตราซื้อ ๒๕.๐๘ บาท ต่อ ๑ ดอลลาร์สหรัฐ
อัตราขาย ๒๕.๑๒ บาท ต่อ ๑ ดอลลาร์สหรัฐ

          อัตราซื้อขายเงินดอลลาร์สหรัฐที่ธนาคารพาณิชย์จะซื้อและขายกับลูกค้า
ให้ถือปฏิบัติดังนี้ (บาท ต่อ ๑ ดอลลาร์สหรัฐ)

               อัตราซื้อขั้นต่ำ                      อัตราขายขั้นสูง

          ตั๋วเงิน         ทางโทรเลข        ทั้งสำหรับตั๋วเงินและทางโทรเลข

          ๒๕.๐๐           ๒๕.๐๖                   ๒๕.๑๕

          อัตราซื้อขายเงินสกุลอื่น ๆ ที่ธนาคารพาณิชย์อาจซื้อและขายกับลูกค้า
มีดังต่อไปนี้
                                      (บาท ต่อ ๑ หน่วยเงินตราต่างประเทศ)

                           อัตราซื้อขั้นต่ำ             อัตราขายขั้นสูง
    สกุลเงิน
                      ตั๋วเงิน     ทางโทรเลข  (ทั้งสำหรับตั๋วเงินและทางโทรเลข)

ปอนด์สเตอร์ลิง          ๓๙.๐๖๒๕      ๓๙.๑๕๕             ๓๙.๔๒๕
มาร์คเยอรมนี           ๑๕.๘๖๕       ๑๕.๙๐๒๕            ๑๕.๐๑๒๕
เยน (ต่อ ๑๐๐ เยน)     ๒๔.๙๒๕       ๒๔.๙๘๕             ๒๕.๒๐๑๒๕
ดอลลาร์ฮ่องกง           ๓.๒๒๑๒๕      ๓.๒๓               ๓.๒๕๘๗๕
ริงกิต                  ๙.๗๑๓๗๕      ๙.๗๓๖๒๕            ๙.๘๔๘๗๕
ดอลลาร์สิงคโปร์         ๑๖.๙๒๗๕      ๑๖.๙๖๘๗๕           ๑๗.๒๖๕
ดอลลาร์บรูไน           ๑๖.๙๒๗๕      ๑๖.๙๖๘๗๕           ๑๗.๒๖๕
เปโซฟิลิปปินส์            ๑.๐๕๑๒๕      ๑.๐๕๓๗๕            ๑.๐๖๗๕
รูเปียอินโดนีเซีย         ๑๑.๓๖๘๗๕     ๑๑.๓๙๕             ๑๑.๕๔๒๕
(ต่อ ๑,๐๐๐ รูเปีย)

                                                     - พ.๑๓
####
ปตท.รายงานราคาขายปลีกน้ำมันสำเร็จรูปวันนี้

          กรุงเทพฯ ๑๓ ธ.ค.- การปิโตรเลียมแห่งประเทศไทย (ปตท.)
รายงานราคาขายปลีกน้ำมันสำเร็จรูป ณ สถานีบริการน้ำมัน ปตท.
ประจำวันที่ ๑๓ ธันวาคม ๒๕๓๗

                                          หน่วย : บาท/ลิตร

                             กรุงเทพฯ              เชียงใหม่

เบนซินพิเศษ ไร้สารตะกั่ว            ๘.๔๑                 ๘.๘๖
เบนซินพิเศษ (ออกเทน ๙๗)          ๘.๖๒                 ๙.๐๗
เบนซินธรรมดา (ออกเทน ๙๒)        ๗.๘๖                 ๘.๓๑
ดีเซลหมุนเร็ว (ซีเทน ๕๔)           ๗.๕๓                 ๗.๙๘
น้ำมันเตา (๑๕๐๐) ๓.๕ % *         ๓.๘๘                   -
               ๒.๐ % *         ๔.๑๘                   -
น้ำมันเตา (๒๕๐๐)                 ๓.๗๗                   -

                               ชลบุรี                ขอนแก่น

เบนซินพิเศษ ไร้สารตะกั่ว            ๘.๔๓                 ๘.๗๔
เบนซินพิเศษ (ออกเทน ๙๗)          ๘.๖๔                 ๘.๙๕
เบนซินธรรมดา (ออกเทน ๙๒)        ๗.๘๘                 ๘.๑๙
ดีเซลหมุนเร็ว (ซีเทน ๕๔)           ๗.๕๑                 ๗.๘๖

                              สงขลา              นครราชสีมา

เบนซินพิเศษ ไร้สารตะกั่ว            ๘.๖๔                 ๘.๗๑
เบนซินพิเศษ (ออกเทน ๙๗)          ๘.๘๔                 ๘.๙๒
เบนซินธรรมดา (ออกเทน ๙๒)        ๘.๐๗                 ๘.๑๖
ดีเซลหมุนเร็ว (ซีเทน ๕๔)           ๗.๗๓                 ๗.๖๘

(หมายเหตุ * ปริมาณกำมะถัน)

                                                   - พ.๑๓
#####
########

ดัชนีหลักทรัพย์วานนี้เพิ่มขึ้น ๒๗.๐๘ จุด

          กรุงเทพฯ ๑๔ ธ.ค. - ตลาดหลักทรัพย์แห่งประเทศไทย รายงานสรุปภาวะ
การซื้อขายหลักทรัพย์ ประจำวันที่ ๑๓ ธันวาคม ๒๕๓๗ ดังนี้

          ดัชนีหลักทรัพย์     ๑,๓๐๕.๕๘  จุด     เปลี่ยนแปลง +     ๒๗.๐๘  จุด
มูลค่าการซื้อขาย             ๖,๔๕๘,๗๒๘ ล้านบาท เปลี่ยนแปลง +    ๘๖๐.๗๑๘ ล้านบาท
จำนวนหุ้นที่มีการซื้อขาย          ๙๗๔,๔๓๓ ล็อต
รายการสั่งซื้อขาย               ๕๑,๙๓๖ คำสั่ง
จำนวนหลักทรัพย์ที่มีการซื้อขาย         ๔๑๖ หลักทรัพย์
หลักทรัพย์ที่มีราคาปิดเพิ่มขึ้น           ๒๐๒ หลักทรัพย์
หลักทรัพย์ที่มีราคาปิดลดลง             ๖๐ หลักทรัพย์
หลักทรัพย์ที่ไม่มีการเปลี่ยนแปลงราคา     ๕๘ หลักทรัพย์

          ดัชนีหลักทรัพย์แยกตามประเภทธุรกิจ
ธุรกิจการเกษตร                 ๗๘.๙๑             เปลี่ยนแปลง  +  ๐.๖๙
ธนาคารพาณิชย์               ๑,๐๔๓.๐๒             เปลี่ยนแปลง  + ๓๕.๒๕
วัสดุก่อสร้าง                 ๗,๓๐๐.๒๓             เปลี่ยนแปลง  + ๗๒.๑๑
พาณิชย์                     ๔,๖๔๖.๗๑             เปลี่ยนแปลง  + ๘๕.๒๓
เครื่องใช้ไฟฟ้า                 ๑๕๓.๕๒             เปลี่ยนแปลง  +  ๐.๙๐
เงินทุนและหลักทรัพย์           ๑,๑๔๘.๘๗             เปลี่ยนแปลง  + ๒๔.๒๐
อาหารและเครื่องดื่ม          ๑๒,๗๒๒.๕๔             เปลี่ยนแปลง  +๔๗๔.๓๕
โรงแรมและท่องเที่ยว          ๑,๖๗๙.๖๓             เปลี่ยนแปลง  + ๒๙.๙๒
ประกันภัย                   ๔,๖๐๗.๔๘             เปลี่ยนแปลง  + ๙๐.๖๙
การพิมพ์                    ๑,๕๖๐.๖๒             เปลี่ยนแปลง  + ๑๖.๕๘
อสังหาริมทรัพย์               ๑,๑๒๖.๓๖             เปลี่ยนแปลง  + ๑๙.๘๕
สิ่งทอ                        ๗๕๕.๑๘             เปลี่ยนแปลง  + ๑๕.๒๘

          หลักทรัพย์ที่มีการซื้อขายมาก ๑๐ อันดับแรก (ไม่รวมการซื้อขายรายใหญ่)
     ชื่อหลักทรัพย์           ราคาปิด (บาท)  เปลี่ยนแปลง    มูลค่า (ล้านบาท)

 ๑. ธ.กสิกรไทย (วอร์แรนต์)     ๖๑.๐๐       +  ๗.๐๐        ๕๐๒.๖๓
 ๒. ธ.กรุงไทย                ๗๙.๐๐       +  ๔.๐๐        ๔๖๒.๐๑
 ๓. ธ.กรุงเทพ               ๑๘๖.๐๐       +  ๖.๐๐        ๒๙๘.๐๖
 ๔. ธ.นครหลวงไทย            ๓๐.๐๐       +  ๑.๒๕        ๒๒๕.๙๗
 ๕. ภัทรธนกิจ                ๑๘๔.๐๐       +  ๔.๐๐        ๒๐๙.๙๙
 ๖. ธ.กสิกรไทย              ๑๖๖.๐๐       +  ๖.๐๐        ๒๐๖.๕๙
 ๗. ธ.นครหลวง (วอร์แรนต์)     ๑๕.๐๐       +  ๑.๒๕        ๑๙๗.๒๗
 ๘. แอ็ดวานซ์อินโฟ            ๓๒๘.๐๐       + ๑๒.๐๐        ๑๗๙.๕๙
 ๙. จีเอฟ                   ๑๑๒.๐๐       +  ๔.๐๐        ๑๔๙.๕๗
๑๐. สหวิริยา สตีล              ๖๒.๕๐       +  ๑.๕๐        ๑๓๕.๘๖

                                                   - ๑๑๔ พ.๑๒
oth.asc: No such file or directory

-- ข่าวต่างประเทศ --
ต่างประเทศ
------------------
เผยผู้นำรัสเซียจะออกจากโรงพยาบาลเร็วกว่ากำหนด

          มอสโก (รอยเตอร์) ๑๓ ธ.ค. - นายวาเชสลาฟ คอสติคอฟ
โฆษกประจำตัวประธานาธิบดีบอริส เยลต์ซิน แห่งรัสเซีย เปิดเผยวานนี้ว่า
ประธานาธิบดีเยลต์ซินเริ่มมีอาการดีขึ้น หลังจากเข้ารับการผ่าตัดเล็กน้อย
ที่จมูก และคาดว่าจะออกจากโรงพยาบาลได้เร็วกว่ากำหนด ก่อนหน้านี้
แพทย์กล่าวว่า นายเยลต์ซินอาจต้องใช้เวลาในการพักฟื้นนานถึง ๘ วัน
หลังจากเข้ารับการผ่าตัดเมื่อวันเสาร์ที่ผ่านมา โฆษกกล่าวต่อไปว่า
เมื่อวานนี้ ที่โรงพยาบาล นายเยลต์ซินได้หารือกับนายกรัฐมนตรีวิคเตอร์
เชอร์โนเมียร์ดิน และนายโอเลก ซิกสโคเวตส์ รองนายกรัฐมนตรีอันดับ ๑
ของรัสเซีย เป็นเวลานานเกี่ยวกับสถานการณ์ในเชชเนีย ที่พยายามแยกตัว
เป็นอิสระจากรัสเซีย อย่างไรก็ตาม รัสเซียได้ส่งททารเข้าไปยัง
สาธารณรัฐดังกล่าวแล้ว เมื่อวานนี้. - ๖๐๒
#####

พรรคการเมืองใหม่ในญี่ปุ่นได้รับการสนับสนุนในวงจำกัด

          โตเกียว (รอยเตอร์) ๑๓ ธ.ค.- ผลการหยั่งเสียง
ของหนังสือพิมพ์นิฮอน เคอิไซ และซันเคอิ ที่ได้รับการตีพิมพ์เผยแพร่ในวันนี้
ปรากฏว่าพรรคพรมแดนใหม่ หรือชินชินโตะ ซึ่งถือกำเนิดจากการรวมตัวกัน
ของ ๙ พรรคฝ่ายค้าน และได้รับการจัดตั้งขึ้นมาอย่างเป็นทางการเมื่อไม่นานมานี้นั้น

ได้รับเสียงสนับสนุนจากผู้ที่มีสิทธิ์ออกเสียงเลือกตั้งเพียงร้อยละ ๑๔ เท่านั้น
จากจำนวนผู้ตอบแบบสอบถามทั้งสิ้น ๒,๕๐๐ คน ตามหลังพรรคเก่าแก่ที่ผูกขาดอำนาจ
บริหารประเทศมานานหลายสิบปี อย่างเช่นพรรคเสรีประชาธิปไตย หรือแอลดีพี
ซึ่งได้รับเสียงสนับสนุนร้อยละ ๒๕ นอกจากนี้ ผลการหยั่งเสียงดังกล่าว
ยังสะท้อนให้เห็นถึงความสับสนของประชาชนชาวญี่ปุ่นต่อการเมืองในประเทศตนเอง
โดยร้อยละ ๓๐ ของผู้ตอบแบบสอบถาม ระบุว่ายังไม่ได้ตัดสินใจว่าจะเลือกพรรคไหน
และไม่ได้ภักดีต่อพรรคใดเป็นพิเศษด้วย ปัจจุบันแม้ว่าพรรคพรมแดนใหม่กลายเป็น
พรรคใหญ่อันดับ ๒ ในรัฐสภา แต่ปรากฎว่าทางพรรคมีอันต้องปราชัยอย่างยับเยิน
ต่อพรรคแอลดีพีในการทดสอบทางการเมืองครั้งแรก ในการเลือกตั้งสภาท้องถิ่น
ของจังหวัดอิบารากิ. - ๖๐#####
เกิดการปะทะกันระหว่างกองกำลังรัสเซียกับเชชเนียเป็นครั้งแรก

          กรอซนี (รอยเตอร์) ๑๓ ธ.ค. - เมื่อวานนี้ ได้เกิดการปะทะกันขึ้น
เป็นครั้งแรก ระหว่างกองกำลังเชชเนียกับกองทหารรัสเซีย ที่ประธานาธิบดีบอริส
เยลต์ซิน แห่งรัสเซีย ส่งเข้าไปยังสาธารณรัฐดังกล่าวเมื่อวันอาทิตย์ที่ผ่านมา
รายงานแจ้งว่า กองกำลังเชชเนียได้โจมตีกองทหารรัสเซียที่เมืองโดลินสโกเย
ซึ่งอยู่ห่างจากเมืองกรอซนี เมืองเอกของเชชเนียไปทางทิศตะวันตกเฉียงเหนือ
ประมาณ ๒๕ กิโลเมตร ฝ่ายรัสเซียซึ่งมีกำลังพลและอาวุธเหนือกว่าจึงได้ตอบโต้
โดยใช้เฮลิคอปเตอร์และเครื่องบินทิ้งระเบิด การสู้รบดำเนินไปกว่า ๔ ชั่วโมง
แต่ยังไม่มีตัวเลขผู้เสียชีวิตและบาดเจ็บอย่างเป็นทางการ อย่างไรก็ตาม
สำนักข่าวอิตาร์-ทาสส์ รายงานว่า มีพลเรือนจำนวนหนึ่งเสียชีวิต ส่วนนายซ็อคการ์
ดูดาเยฟ ผู้นำเชชเนียอ้างว่าทหารรัสเซียประมาณ ๗๐ คน เสียชีวิตจากการสู้รบ
ซึ่งดูเหมือนจะเป็นตัวเลขที่มากเกินจริง ขณะเดียวกัน การเจรจาระหว่างตัวแทน
ของทั้งสองฝ่ายที่เมืองวลาดิคาฟคาซ ซึ่งเป็นโอกาสสุดท้ายที่จะหลีกเลี่ยง
การนองเลือด ก็ได้ยุติลงในตอนกลางคืน โดยยังไม่สามารถบรรลุข้อตกลงใด ๆ กันได้
และแทบจะไม่ก่อให้เกิดความหวังว่าจะแก้ไขความขัดแย้งนี้ได้ ทางด้านประธานาธิบดี
เยลต์ซิน กล่าวว่า วิกฤตการณ์ครั้งนี้จะต้องได้รับการแก้ไขอย่างเร่งด่วน
และการที่เขาส่งทหารเข้าไปในเชชเนียนั้น ก็เพื่อฟื้นฟูความสงบเรียบร้อย
และปกป้องชาวรัสเซียในดินแดนแห่งนี้ สำหรับสถานการณ์ทางด้านอื่นนั้น
ทหารรัสเซียอย่างน้อย ๔๗ คน ที่เคลื่อนกำลังเข้าเชชเนียทางพรมแดนด้านตะวันออก
ติดกับดาเกสถาน ถูกควบคุมตัวหลังจากเข้าไปไม่นาน แต่ล่าสุดมีรายงานว่าได้รับการ
ปล่อยตัวแล้วครึ่งหนึ่งเมื่อคืนนี้ ส่วนกองทหารรัสเซียชุดแรกที่ส่งเข้ามา
ก็อยู่ห่างจากเมืองกรอซนี ประมาณ ๑๕ กิโลเมตร เมื่อคืนวันจันทร์ และทางฝ่ายเชชเนีย
ก็คาดว่าจะมีการปะทะกันอีกในวันนี้. - ๖๐๔
#####
สหรัฐกำหนดเงื่อนไขสถาปนาปรับความสัมพันธ์ทางการทูตกับเกาหลีเหนือ

          วอชิงตัน (เอเอฟพี) ๑๓ ธ.ค.- นายโรเบิร์ท กัลลุชชี ผู้ช่วยรัฐมนตรี
ต่างประเทศสหรัฐ และหัวหน้าคณะผู้แทนเจรจากับเกาหลีเหนือกล่าวเตือน
เมื่อวันจันทร์ว่า สหรัฐจะไม่สถาปนาความสัมพันธ์ทางการทูตเต็มรูปแบบกับเกาหลีเหนือ
ถ้ารัฐบาลเปียงยางยังไม่ยุติการจำหน่ายขีปนาวุธและไม่ยอมถอนทหารออกจากพรมแดน
ที่ติดต่อกับเกาหลีใต้ นายกัลลุชชี กล่าวต่อเจ้าหน้าที่กระทรวงต่างประเทศสหรัฐว่า
เกาหลีเหนือพัฒนาดัดแปลงขีปนาวุธ "สกั๊ด" ขึ้นมาใหม่จากของเดิมที่ทำในโซเวียต
และเป็นเพียงประเทศเดียวในโลกที่ส่งออกขีปนาวุธไปให้แก่หลายประเทศในตะวันออกกลาง
นอกจากนี้ โครงการขีปนาวุธของเกาหลีเหนือนับว่าเป็นอันตรายคุกคามต่อความมั่นคง
ของญี่ปุ่นและหลายประเทศในเอเชีย เช่นเดียวกันกับการประจำการทหาร ๖๐๐,๐๐๐ คน
หรือร้อยละ ๖๐ ของกำลังพลในกองทัพเกาหลีเหนือ ประชิดใกล้พรมแดนติดต่อกับเกาหลีใต้
โดยมีการเสริมกำลังหน่วยปืนใหญ่และเครื่องยิงขีปนาวุธที่มีพิสัยยิงไกลถึงกรุงโซล
นครหลวงเกาหลีใต้ด้วย ก่อนหน้านี้ สหรัฐบรรลุข้อตกลงร่วมกับเกาหลีเหนือในเรื่องที่
รัฐบาลเปียงยางตกลงระงับโครงการนิวเคลียร์ เพื่อแลกเปลี่ยนกับการจัดตั้งสำนักงาน
ติดต่อประสานงานในนครหลวงของกันและกัน อันเป็นก้าวแรกที่จะนำไปสู่การสถาปนา
ความสัมพันธ์ทางการทูตเต็มรูปแบบกันต่อไป.-๖๐
โซมาเลียต้องการกลับคืนสู่การแข่งขันฟุตบอลระดับนานาชาติ

          ไนโรบี (รอยเตอร์) ๑๓ ธ.ค. - โซมาเลีย ซึ่งไม่ได้เข้าร่วมการแข่งขัน
ฟุตบอลในระดับนานาชาติมาเป็นเวลานาน ๔ ปี ต้องการกลับคืนสู่การแข่งขันฟุตบอล
รายการต่าง ๆ ของสหพันธ์ฟุตบอลนานาชาติ หรือฟีฟ่า และของทวีปแอฟริกาในอนาคต
อันใกล้นี้ หลังจากที่ได้ร่วมการแข่งขันระดับนานาชาติรายการหนึ่งที่เคนยา
เมื่อต้นเดือนนี้ นายฟาราห์ อัดดู ประธานสหพันธ์ฟุตบอลโซมาเลีย กล่าวเมื่อวานนี้ว่
า
โซมาเลียตั้งเป้าหมายไว้ว่า จะกลับคืนสู่การแข่งขันระดับนานาชาติอย่างเป็นทางการ
ในปี ๒๕๓๙ หลังจากที่ได้ส่งทีมเข้าร่วมแข่งขันรายการอีสต์ แอนด์ เซ็นทรัล แอฟริกัน
ซีเนียร์ ชัลเลนจ์ คัพ ที่เคนยา เมื่อต้นเดือนธันวาคม ซึ่งนับเป็นครั้งแรก
ในรอบ ๔ ปี เพราะโซมาเลียไม่เคยส่งทีมนักเตะไปแข่งในระดับนานาชาติ ตั้งแต่ปี ๒๕๓๓
และเมื่อเกิดเหตุการณ์โค่นอำนาจอดีตประธานาธิบดีซิอัด บาร์เร ในปีต่อมา
ซึ่งทำให้ประเทศตกอยู่ในภาวะจลาจลวุ่นวาย ก็ทำให้ไม่สามารถส่งทีมไปแข่งขัน
ได้จนบัดนี้ อย่างไรก็ตาม สำหรับความตั้งใจของโซมาเลียที่จะกลับคืนสู่
วงการฟุตบอลนานาชาติในอีก ๒ ปีข้างหน้านั้น อาจจะต้องพบกับอุปสรรค คือ
สิ่งอำนวยความสะดวกในการแข่งขันของโซมาเลียถูกทำลาย หรือได้รับความเสียหาย
จากความไม่สงบในประเทศ นอกจากนี้ ก็คงจะไม่ค่อยมีทีมนักเตะต่างชาติทีมใด
ที่เต็มใจมาแข่งในกรุงโมกาดิชู นครหลวงของโซมาเลีย. - ๖๐๔
"จอร์จินโฮ" จะไปเล่นฟุตบอลอาชีพในญี่ปุ่น

          บอนน์ (รอยเตอร์,เอพี,เอเอฟพี) ๑๓ ธ.ค. - จอร์จินโฮ นักเตะทีมชาติบราซิล
เจ้าของแชมป์ฟุตบอลโลก สังกัดทีมบาเยิร์น มิวนิค ในดิวิชั่น ๑ เยอรมนี จะไปเล่น
ฟุตบอลอาชีพให้กับทีมคาชิมะ แอนท์เลอร์ส ในศึกฟุตบอลเจ ลีก ของญี่ปุ่น
เจ้าหน้าที่ทีมบาเยิร์นกล่าวว่า จอร์จินโฮ วัย ๓๐ ปี ได้เซ็นสัญญาเป็นเวลา ๒ ปี
กับทีมคาชิมะ หลังจากที่ทางทีมคาชิมะยอมตกลงจ่ายค่าตัวเขา ๓.๕ ล้านมาร์ค
หรือคิดเป็นเงินไทยประมาณ ๕๕ ล้านบาท โดยเขาจะออกเดินทางไปญี่ปุ่น
ในช่วงพักการแข่งขันฤดูหนาวของฟุตบอลบุนเดสลิกา หรือฟุตบอลดิวิชั่น ๑ ของเยอรมนี
ซึ่งเริ่มมาตั้งแต่หลังการแข่งขันเมื่อสุดสัปดาห์ที่ผ่านมา และจะลงสนามนัดแรก
ให้ทีมคาชิมะ ในัวนที่ ๑ กุมภาพันธ์ ปีหน้า จอร์จินโฮย้ายสังกัดจากทีมไบเออร์
ลีวอร์คูเซ่น ของเยอรมนีเช่นกัน มาเล่นให้บาเยิร์น มิวนิค ตั้งแต่เดือนกรกฎาคม
๒๕๓๕ แต่หลังจากนั้นก็ไม่สามารถเล่นในระดับท็อปฟอร์ม เหมือนเมื่ออยู่ทีมเก่า
โดยยิงได้เพียง ๖ ประตูเท่านั้น จากการลงแข่งรวม ๖๗ นัด สำหรับนักเตะ
ที่คาดว่าจะมาแทนที่จอร์จินโฮ คือ แอนโธนี เยโบอาห์ จากกานา
ซึ่งขณะนี้เล่นสังกัดทีมไอน์แทร็คท์ แฟรงค์เฟิร์ต และกำลังมีเรื่องขัดแย้งกับโค้ช.
                                                  - ๖๐๔####
กัปตันเครื่องบินฟิลิปปินส์ แอร์ไลนส์ เผยสาเหตุของการระเบิด

          มะนิลา (รอยเตอร์) ๑๓ ธ.ค. - นายเอด เรเยส กัปตันเครื่องบิน
โดยสารของสายการบินฟิลิปปินส์ แอร์ไลนส์ ที่เกิดระเบิดขึ้นกลางอากาศระหว่าง
จากกรุงมะนิลาไปยังกรุงโตเกียว นครหลวงของญี่ปุ่น เปิดเผยเมื่อวานนี้
ถึงสาเหตุของการระเบิดบนเครื่องครั้งนี้ว่า เกิดจากวัตถุระเบิด นายเรเยส
ให้สัมภาษณ์ผู้สื่อข่าวหลังจากเดินทางถึงกรุงมะนิลา
พร้อมด้วยพนักงานประจำเครื่องบินดังกล่าว และว่าแรงระเบิด
ทำให้พื้นใต้เก้าอี้นั่งตัวหนึ่งทะลุลงไปและเพดานรอบจุดเกิดเหตุพังลงมา นอกจากนี้
ยังมีผู้โดยสารชาวญี่ปุ่นเสียชีวิต ๑ คน และบาดเจ็บอีก ๖ คน
และว่าความเสียหายที่เกิดขึ้นมากพอ ๆ กับความเสียหายที่เกิดจากแรงระเบิด
ก่อนหน้านี้ เจ้าหน้าที่สายการบินสันนิษฐานว่า การระเบิดครั้งนี้เกิดจากมีผู้โดยสา
ร
นำประทัดขึ้นไปบนเครื่องด้วย แต่เจ้าหน้าที่ก็ยังคงพิจารณาความเป็นไปได้
ในด้านอื่น ๆ ด้วย กัปตันกล่าวต่อไปว่า จากความเสียหายที่เกิดขึ้น
ทำให้เครื่องบินไม่สามารถบินต่อไปได้ตามปกติ เขาจึงต้องนำเครื่องลงจอด
เป็นการฉุกเฉินที่ท่าอากาศยานบนเกาะโอกินาวา อย่างไรก็ตาม กลุ่มอาบู ไซยาฟ
ซึ่งเป็นกลุ่มชาวมุสลิมหัวรุนแรงในฟิลิปปินส์ได้อ้างความรับผิดชอบในเหตุการณ์
ครั้งนี้แล้ว แต่เจ้าหน้าที่ตำรวจยังคงสงสัยในข้ออ้างดังกล่าวอยู่.-๖๐๒

อดีตประธานาธิบดีบราซิลได้รับการตัดสินให้พ้นผิดในข้อหาทุจริต

          บราซิเลีย (รอยเตอร์) ๑๓ ธ.ค. - ศาลสูงสุดของบราซิล
ตัดสินให้นายเฟอร์นานโด คอลลอร์ เด เมโญ อดีตประธานาธิบดีบราซิล
พ้นผิดในข้อหาทุจริตแล้วเมื่อวานนี้ สองปีหลังจากเขาได้ลาออกจากตำแหน่ง
ในระหว่างที่ถูกกล่าวโทษดังกล่าว ศาลสูงสุดลงมติด้วยคะแนนเสียง ๕ ต่อ ๓ เสียง
เห็นสมควรให้นายคอลลอร์ วัย ๔๕ ปี พ้นผิดในข้อหาทุจริตมูลค่าหลายล้านดอลลาร์
นอกจากนี้ คณะผู้พิพากษายังได้ลงมติยกฟ้องนายเปาโล ซีซาร์ ฟาเรียส
ผู้จัดการรณรงค์หาเสียงให้นายคอลลอร์ เมื่อปี ๒๕๓๒ ซึ่งถูกกล่าวหาว่า
เป็นแกนนำในการกระทำความผิดดังกล่าว ในระหว่างการพิจารณาคดีรวมเวลา ๓ วัน
ศาลได้ลงความเห็นว่า ข้อกล่าวหาของนายอริสทิเดส จังเควรา อธิบดีกรมอัยการบราซิล
ขาดหลักฐานที่สามารถยืนยันได้ว่า นายคอลลอร์มีส่วนพัวพันแก๊งรีดไถเงิน
จากบรรดานักธุรกิจ เพื่อแลกเปลี่ยนกับการให้การสนับสนุนแก่บรรดานักธุรกิจเหล่านั้น
จึงทำให้ไม่มีน้ำหนักเพียงพอที่จะดำเนินคดีกับบุคคลเหล่านั้นได้ อย่างไรก็ตาม
แม้ว่าได้รับการตัดสินให้พ้นผิดไปแล้ว แต่นายคอลลอร์อาจเผชิญปัญหายุ่งยาก
ทางกฎหมายอีก เนื่องจากนายจังเควรากล่าวว่า เขาอาจดำเนินคดีต่อนายคอลลอร์
ฐานฉ้อโกงภาษี นายคอลลอร์ลาออกจากตำแหน่งประธานาธิบดี เมื่อเดือนธันวาคม ปี ๒๕๓๕
ในระหว่างถูกดำเนินคดี การลาออกของเขายังได้รับการมองว่า เป็นสัญญาณ
ที่แสดงให้เห็นว่าประชาธิปไตยในบราซิลแข็งแกร่งขึ้น แต่สมาชิกสภานิติบัญญัติบราซิล

ประณามการตัดสินของศาลสูงสุดว่า เป็นการแสดงให้เห็นว่าการกระทำผิดในข้อหาทุจริต
อาจไม่ถูกลงโทษในบราซิล.-๖๐๒
####
#####
นักลงทุนต่างชาติในจีนประสบความสำเร็จสูงสุดในนครเซี่ยงไฮ้

          เซี่ยงไฮ้ (เอเอฟพี) ๑๓ ธ.ค.- นายซู กวงตี้ รองนายกเทศมนตรีนครเซี่ยงไฮ้
ของจีน กล่าววานนี้ว่า ในบรรดานักลงทุนต่างชาติที่เข้าไปลงทุนในจีนนั้น นักลงทุน
ในนครเซี่ยงไฮ้ประสบความสำเร็จสูงสุด คือร้อยละ ๙๕ ของนักลงทุนต่างชาติ
ในนครเซี่ยงไฮ้ ล้วนแต่ประสบความสำเร็จในการลงทุน นายซู กล่าวต่อที่ประชุม
ผู้นำธุรกิจในภูมิภาคเอเชียและแปซิฟิค ที่นครเซี่ยงไฮ้ว่า สัดส่วนของนักลงทุน
ต่างชาติที่ประสบความสำเร็จในนครเซี่ยงไฮ้นั้น สูงกว่าระดับความสำเร็จโดยเฉลี่ย
ของนักลงทุนต่างชาติในจีนถึงเกือบร้อยละ ๒๐ และว่าในปัจจุบันมูลค่า
ของสัญญาการลงทุนที่นักลงทุนต่างชาติเข้าไปลงทุนในนครเซี่ยงไฮ้สูงถึง
๒๒,๐๐๐ ล้านดอลลาร์สหรัฐแล้ว (ประมาณ ๕๕๐,๐๐๐ ล้านบาท)
เพิ่มขึ้นจากเมื่อ ๓ ปีก่อน ถึงร้อยละ ๘๐ นายซู เปิดเผยด้วยว่า นครเซี่ยงไฮ้
จะเริ่มดำเนินนโยบายปฏิรูปเศรษฐกิจสู่กลไกตลาดเสรีชุดใหม่
ในระดับที่กว้างขวางกว่าเดิม และจะดำเนินนโยบายดึงดูดการลงทุน
จากต่างประเทศด้วยทัศนคติที่ดีขึ้น และมีความยืดหยุ่นมากขึ้นด้วย นอกจากนี้
รัฐบาลจีนได้ยืนยันว่านโยบายในการพัฒนาเขตผูตง ทางตะวันออกของแม่น้ำฮวงผู
ให้เป็นเขตการพัฒนาพิเศษของนครเซี่ยงไฮ้ ยังคงไม่เปลี่ยนแปลง อนึ่ง
การประชุมผู้นำธุรกิจในภูมิภาคเอเชียและแปซิฟิก ในนครเซี่ยงไฮ้ครั้งนี้
มีขึ้นเป็นเวลา ๓ วัน โดยจะสิ้นสุดลงในวันพรุ่งนี้.- ๘๕๓ พ.๓

####
"โอ.เจ. ซิมพ์สัน" ได้รับเลือกเป็นคนดังที่น่าเบื่อที่สุดแห่งปี

          เมเปิลวู้ด (รอยเตอร์) ๑๓ ธ.ค. - โอ.เจ. ซิมพ์สัน อดีตนักอเมริกันฟุตบอล
ชื่อดังของสหรัฐ ที่ตกเป็นผู้ต้องหาในคดีฆาตกรรมอดีตภรรยาและเพื่อนชายของเธอ
ซึ่งเป็นข่าวอื้อฉาวที่ทั่วโลกให้ความสนใจ ได้รับเลือกให้เป็นคนดังที่น่าเบื่อ
ที่สุดแห่งปี จากการจัดอันดับของ "สถาบันความน่าเบื่อ" ซึ่งตั้งอยู่ใน
เมืองเมเปิลวู้ด รัฐนิวเจอร์ซีย์ ของสหรัฐ นายอลัน คารูบา ผู้ก่อตั้งสถาบันแห่งนี้

กล่าวว่า การที่ซิมพ์สันได้รับเลือกเป็นผู้ที่น่าเบื่อที่สุดแห่งปีนี้ ก็เป็นผล
มาจากการที่สื่อมวลชนสาขาต่าง ๆ พากันเล่นข่าวของเขามากเกินไปนั่นเอง
สำหรับคนดังที่น่าเบื่อรองลงมาจากซิมพ์สัน คือ พอลลา โจนส์ สตรีที่อ้างว่า
เคยถูกประธานาธิบดีบิล คลินตัน ลวนลามทางเพศ และรูปถ่ายเปลือยบางส่วนของเธอ
เพิ่งได้รับการตีพิมพ์ในนิตยสาร "เพนท์เฮาส" ของสหรัฐเมื่อไม่นานมานี้
ส่วนคนดังที่น่าเบื่อเป็นอันดับ ๓ ได้แก่ เจ้าฟ้าชายชาร์ลส์ มกุฎราชกุมารอังกฤษ
ซึ่งทรงตกเป็นข่าวอื้อฉาวเรื่องรักร้าวกับเจ้าหญิงไดอานา พระชายา
ตามมาด้วยอันดับ ๔ คือ โรซีนน์ อาร์โนลด์ ดาราตลกสาวชื่อดังของสหรัฐ
ที่เพิ่งหย่ากับทอม อาร์โนลด์ สามี เมื่อเร็ว ๆ นี้ ส่วนอันดับอื่น ๆ มีดังนี้
คือ การ์ธ บรู้คส์ นักร้องเพลงคันทรี บ็อบ บาร์คเกอร์ พิธีกรรายการเกมส์ โชว์
ไมเคิล แจ๊คสัน กับลิซา มารี เพรสลีย์ ที่เพิ่งสมรสกันเมื่อเดือนพฤษภาคม
ไมเคิล เฟย์ วัยรุ่นอเมริกันที่ถูกลงโทษโบยด้วยหวายในสิงคโปร์
เคิร์ท โคเบน นักร้องเพลงร็อคที่กระทำอัตวินิบาตกรรมเมื่อเดือนเมษายน
และอันดับที่ ๑๐ คือ รัฐอาร์คันซอ ซึ่งได้รับเลือก เพราะเลือกประธานาธิบดีคลินตัน
เป็นผู้ว่าการรัฐซ้ำแล้วซ้ำอีก.- ๖๐๔ พ.๓

#####
แพทย์ชาวเบลเยียมได้รับแต่งตั้งเป็น ผอ.โครงการต่อต้านโรคเอดส์ของยูเอ็น

          สหประชาชาติ (รอยเตอร์) ๑๓ ธ.ค.- ปีเตอร์ พีอ็อต
แพทย์ชาวเบลเยียม ซึ่งมีบทบาทสำคัญในการดำเนินความพยายามต่อต้าน
โรคภูมิคุ้มกันบกพร่อง หรือเอดส์ มาเป็นเวลากว่าทศวรรษ ได้รับการแต่งตั้ง
ให้ดำรงตำแหน่งผู้อำนวยการโครงการต่อต้านโรคเอดส์ของสหประชาชาติแล้ว
โครงการดังกล่าว เป็นโครงการใหม่มีหน้าที่กำกับดูแลกิจกรรมต่อต้านโรคเอดส์
ของหน่วยงานทั้งหกของสหประชาชาติ ได้แก่ องค์การอนามัยโลก กองทุน-
สงเคราะห์เด็กแห่งสหประชาชาติ โครงการพัฒนาแห่งสหประชาชาติ องค์การ-
การศึกษา วิทยาศาตร์และวัฒนธรรมแห่งสหประชาชาติ กองทุนประชากร-
แห่งสหประชาชาติ และธนาคารโลก จากสถิติพบว่า นับแต่โรคเอดส์เริ่มระบาด
เมื่อราวต้นคริสต์ศตวรรษหลังปี ๑๙๘๐ ปรากฏว่า ขณะนี้ทั่วโลกมีประชาชนปรากฏ
อาการของโรคเอดส์แล้วอย่างน้อย ๔ ล้านคน มีประชาชนทั้งชาย หญิงและเด็ก
ติดเชื้อไวรัสเอชไอวี ที่เป็นสาเหตุของโรคเอดส์แล้วกว่า ๑๗ ล้านคน และคาดว่า
เมื่อนับถึงปี ๒๕๔๓ ตัวเลขผู้ติดเชื้อจะเพิ่มขึ้นเป็น ๓๐-๔๐ ล้านคน ในโอกาสนี้
นายพีอ็อต ยังได้เน้นถึงความจำเป็นที่จะต้องเร่งพัฒนาแนวทางป้องกัน
รวมทั้งส่งเสริมการใช้ถุงยางอนามัย และให้ความรู้เกี่ยวกับการแพร่ระบาด
ของเชื้อไวรัสโรคเอดส์ ซึ่งส่วนใหญ่ติดต่อทางเพศสัมพันธ์ นายพีอ็อต กล่าวด้วยว่า
ทางโครงการได้มีแผนที่จะทดลองวัคซีนต่อต้านเชื้อไวรัสเอชไอวีขนานใหม่
โดยอาจจะนำมาทดลองกับผู้ป่วยในประเทศไทย และบราซิล เป็นสองประเทศแรก.
                                          - ๖๐๒ พ.๓

######
จีนพัฒนาเทคนิคการฝังเข็มเพื่อรักษาอาการผิดปกติเกี่ยวกับตา

          ปักกิ่ง (เอพี) ๑๓ ธ.ค. - สำนักข่าวซินหัวของทางการจีน
รายงานวานนี้ว่า นายหม่า ซูโจว นักวิจัยชาวจีนได้พัฒนาเทคนิคการฝังเข็ม
แบบใหม่ เพื่อใช้ในการรักษาอาการผิดปกติเกี่ยวกับตา โดยการใช้ค้อนยาง
แทนเข็ม เทคนิคดังกล่าวนี้สามารถใช้ในการรักษาได้ทั้งต้อกระจก สายตาสั้น
ต้อหิน และอาการผิดปกติอื่น ๆ เกี่ยวกับดวงตา นายหม่ากล่าวว่า อาการผิดปกติ
ที่เกิดกับดวงตา เป็นการสะท้อนให้เห็นถึงการลดลงของพลังงานสำคัญ
ในอวัยวะต่าง ๆ ภายในร่างกาย อย่างไรก็ตาม ขณะนี้มีประชาชนเข้ารับการรักษาด้วย
เทคนิคการฝังเข็มแบบใหม่ไปแล้วถึงกว่า ๑๐๐,๐๐๐ คน แต่รายงานไม่ได้เปิดเผย
รายละเอียด ซินหัวรายงานต่อไปว่า ขณะนี้จีนมีประชาชนถึงเกือบครึ่งหนึ่ง
ของจำนวน ๑,๒๐๐ ล้านคน กำลังมีปัญหาเกี่ยวกับดวงตา.-๖๐๒ พ.๓
####
"กาเบรียล บาติสตูตา" ยอมตัดผมสั้นตามคำสั่งโค้ช

          ฟลอเรนซ์ (รอยเตอร์) ๑๓ ธ.ค. - เมื่อวานนี้ กาเบรียล บาติสตูตา
นักเตะดาวยิงชื่อดังของอาร์เจนตินา สังกัดทีมฟิออเรนตินา ในดิวิชั่น ๑ อิตาลี
ได้ทำสิ่งที่ถือได้ว่าเป็นการเสียสละอย่างใหญ่หลวงสำหรับเขา คือ การยอมตัดผมสั้น
ตามคำสั่งของโค้ชทีมชาติอาร์เจนตินา คือ ดาเนียล ปาสซาเรลญา ซึ่งต้องการ
ให้นักเตะทีมชาติทุกคนมีลักษณะภายนอกที่เรียบร้อยเป็นระเบียบ บาติสตูตา
ซึ่งเป็นนักเตะที่ทำประตูสูงสุดในขณะนี้ ของการแข่งขันฟุตบอลดิวิชั่น ๑ อิตาลี
กล่าวว่า ก่อนที่จะยอมตัดผมอันยาวสลวยของเขาทิ้งไปจนสั้นเหนือใบหูนั้น
เขาได้ปรึกษากับมารดาและภรรยาดูแล้ว และในที่สุด ก็เห็นว่าควรจะทำตาม
ให้เหมือนกับเพื่อนร่วมทีมคนอื่น ๆ ทั้งนี้ บาติสตูตามีกำหนดจะเดินทางไปยัง
อาร์เจนตินาในตอนต้นสัปดาห์หน้า เพื่อร่วมฉลองเทศกาลคริสต์มาสกับครอบครัว
จากนั้น จะร่วมทีมชาติลงแข่งขันกระชับมิตรกับหลาย ๆ ทีม ตั้งแต่ปลายเดือนนี้
เป็นต้นไป รวมทั้งจะเดินทางไปแข่งที่ซาอุดีอาระเบีย ในเดือนหน้าด้วย.- ๖๐๔ พ.๓

######
ผลการแข่งขันฟุตบอลพรีเมียร์ ลีก อังกฤษ

          ลอนดอน (รอยเตอร์,เอพี) ๑๓ ธ.ค. - เมื่อคืนนี้ ที่ประเทศอังกฤษ
มีการแข่งขันฟุตบอลพรีเมียร์ ลีก อีก ๑ คู่ ระหว่างแมนเชสเตอร์ ซิตี้ กับอาร์เซนอล

ผลปรากฏว่า แมนเชสเตอร์ ซิตี้ เป็นฝ่ายแพ้ไปอย่างหวุดหวิด ๑-๒ สำหรับคะแนนสะสม
จนถึงขณะนี้ ซึ่งทุกทีมแข่งไปแล้ว ๑๘ นัดเท่ากัน ปรากฏว่า แบล็คเบิร์น
ยังคงนำเป็นจ่าฝูง มีอยู่ ๔๒ คะแนน ตามมาด้วยแมนเชสเตอร์ ยูไนเต็ด มี ๔๑ คะแนน
นิวคาสเซิล ๓๗ คะแนน และลิเวอร์พูล มี ๓๒ คะแนน เท่ากับน็อตติ้งแฮม ฟอเรสต์
สำหรับแมนเชสเตอร์ ซิตี้นั้น มีอยู่ ๒๘ คะแนน อยู่ในอันดับที่ ๖ และอาร์เซนอล
มี ๒๔ คะแนน อันดับที่ ๑๑.- ๖๐๔ พ.๓
######

นักว่ายน้ำจีนถูกลงโทษห้ามแข่ง ๒ ปีอีก ๕ คน

          โลซานน์ (เอพี,รอยเตอร์,เอเอฟพี) ๑๓ ธ.ค. - เมื่อวานนี้
สหพันธ์ว่ายน้ำนานาชาติ หรือฟีน่า ได้ยืนยันว่า นักว่ายน้ำจีนอีก ๕ คน
ซึ่งถูกตรวจพบว่าใช้ยาโด๊ป ระหว่างการแข่งขันกีฬาเอเชียน เกมส์ ที่นครฮิโรชิมา
ประเทศญี่ปุ่น เมื่อเดือนตุลาคมที่ผ่านมา ถูกลงโทษห้ามแข่งขันเป็นเวลา ๒ ปี
เช่นเดียวกับนักว่ายน้ำอีก ๒ คน ซึ่งถูกตรวจพบว่าใช้ยาโด๊ปทั้งก่อนและระหว่าง
การแข่งขัน คือ หยาง อ้ายหัว และหลู ปิน ซึ่งถูกประกาศลงโทษไปก่อนหน้านี้แล้ว
สำหรับรายชื่อของนักว่ายน้ำทั้ง ๕ คน ที่ถูกลงโทษล่าสุดนี้ คือ เสียง กั๋วหมิง
หู ปิน ฟู หยง จาง ปิน และโจว กวนปิน ทั้ง ๕ ถูกสหพันธ์ว่ายน้ำของจีนเองลงโทษ
ห้ามแข่ง ๒ ปีเช่นกันมาก่อนหน้านี้แล้ว ในโอกาสเดียวกันนี้ ฟีน่ายังกล่าวด้วยว่า
ทางฟีน่าได้ขอให้จีนทำการสอบสวนเรื่องการใช้ยาโด๊ปนี้แล้ว หากพบว่าผู้ใด
ไม่ว่าจะเป็นโค้ช ผู้ฝึกสอน แพทย์ หรือเจ้าหน้าที่อื่นใด ช่วยหรือแนะนำให้นักกีฬา
ใช้ยาโด๊ป ก็อาจจะต้องถูกลงโทษถึงขั้นห้ามเกี่ยวข้องกับกีฬาว่ายน้ำอีกจนตลอดชีวิต.
                                               - ๖๐๔ พ.๓
#####
สหรัฐขู่จะดำเนินการกับจีนหากการเจรจาลิขสิทธิ์ล้มเหลว

          วอชิงตัน (เอเอฟพี) ๑๓ ธ.ค.- สหรัฐจะดำเนินการกับจีนหากการเจรจา
เรื่องลิขสิทธิ์ซึ่งได้เปิดการเจรจาที่กรุงปักกิ่ง นครหลวงของจีนเมื่อวันจันทร์
ยังไม่สามารถบรรลุข้อตกลงกันได้ภายในสิ้นเดือนนี้ เจ้าหน้าอาวุโสด้านการค้า
ของสหรัฐที่ขอสงวนนามกล่าวเตือนว่า สหรัฐได้แจ้งแก่จีนแล้วว่าการเจรจารอบนี้
จำเป็นต้องประสบความคืบหน้าอย่างยิ่งเพื่อให้บรรลุข้อตกลง และหากไม่เป็นไปตามนั้น
สหรัฐจะประกาศมาตรการตอบโต้เบื้องต้นต่อจีน คณะผู้แทนของสหรัฐและจีน
กำหนดเปิดการเจรจาดังกล่าวเป็นเวลา ๓ วัน นับจากวานนี้ โดยมีจุดมุ่งหมาย
เพื่อบรรลุข้อตกลงเกี่ยวกับวิธีการปรับปรุงการให้ความคุ้มครองทรัพย์สิน
ทางปัญญาในจีน ทั้งนี้ สหรัฐวิตกเป็นอย่างยิ่งว่าโรงงานในจีน ๒๙ แห่ง
จะลักลอบผลิตคอมแพคท์ ดิสก์ เลเซอร์ ดิสก์ และซีดี-รอมเถื่อนได้มากถึง ๗๖ ล้านแผ่น

ในปีนี้ ซึ่งมากกว่า ปีที่แล้ว และในจำนวนนี้เป็นการบริโภคภายในประเทศเพียง
๕ ล้านแผ่นเท่านั้น ที่เหลือล้วนส่งออกไปไกลถึงแคนาดา เจ้าหน้าสหรัฐ กล่าวว่า
สหรัฐกำลังเรียกร้องจีนให้ดำเนินการให้ความคุ้มครองลิขสิทธิ์ทรัพย์สินทางปัญญา
อย่างมีประสิทธิภาพ รวมทั้งควบคุมบริเวณชายแดนให้เข้มงวดเพิ่มโทษ
และบุกเข้ากวาดล้างบรรดาผู้ลักลอบผลิตให้หนักขึ้น นอกจากนี้ สหรัฐยังต้องการ
ให้สินค้าต่างชาติที่มีลิขสิทธิ์ตามกฎหมายสามารถเข้าถึงตลาดของจีน
ได้มากกว่าปัจจุบัน เนื่องจากจีนมักจัดสรรส่วนแบ่งให้สินค้าดังกล่าวจากต่างชาติ
ต่ำกว่าความต้องการของผู้บริโภค ซึ่งเป็นการส่งเสริมให้เกิดการลักลอบ
ผลิตสินค้าเถื่อน.- ๖๐๓

สหรัฐเรียกร้องให้อียูชดเชยทางการค้า

          วอชิงตัน (เอเอฟพี) ๑๓ ธ.ค.- นายมิคกี้ แคนเทอร์ ผู้แทนการค้าสหรัฐ
กล่าวเมื่อวันจันทร์ว่า สหรัฐกำลังเรียกร้องให้สหภาพยุโรป หรืออียู
ชดเชยการสูญเสียรายได้จากการส่งออกของสหรัฐ จากการที่อียูเปิดรับสมาชิก
เพิ่มขึ้นอีก ๓ ประเทศ คือ ฟินแลนด์ สวีเดน และออสเตรีย นายแคนเทอร์ กล่าวว่า
เขาได้ส่งจดหมายแจ้งเรื่องนี้ไปยัง เซอร์ ลีออน บริตตัน กรรมาธิการผู้รับผิดชอบ
ความสัมพันธ์ทางเศรษฐกิจระหว่างประเทศของอียูแล้ว ทั้งนี้ ภายใต้กฎระเบียบ
ของความตกลงทั่วไปว่าด้วยพิกัดอัตราภาษีศุลกากรและการค้า หรือแกตต์
ประเทศใดประเทศหนึ่งสามารถเรียกร้องการชดเชยจากประเทศที่เข้าร่วมเขตการค้าเสรี
หรือเข้าร่วมกลุ่มประเทศที่ตกลงผ่อนผันการเก็บภาษีได้ก่อนหน้านี้
คณะกรรมธิการยุโรปเคยตัดสินใจลดภาษีให้แก่สินค้าส่งออกของสหรัฐ
เมื่ออียูตกลงรับสเปน เข้าเป็นภาคีเมื่อปี ๒๕๒๙.- ๖๐๓

######
ทูตสหรัฐว่าธุรกิจญี่ปุ่นต้องรับเคราะห์จากนโยบายของรัฐบาลตนเอง

          โตเกียว (เอพี) ๑๓ ธ.ค.- นายวอลเตอร์ มอนเดล เอกอัครราชทูตสหรัฐ
ประจำญี่ปุ่น กล่าววันนี้ว่า นโยบายควบคุมการค้า และอุตสาหกรรมในประเทศ
ของรัฐบาลญี่ปุ่นอย่างเข้มงวดเกินไป กดดันให้ค่าเงินเยนของญี่ปุ่นปรับตัวสูงขึ้น
ซึ่งเป็นผลเสียต่อธุรกิจของญี่ปุ่นเอง

          นายมอนเดล กล่าวในโอกาสเปิดการประชุม พร้อมกับร่วมรับประทานอาหารเช้า
กับบรรดาผู้นำธุรกิจในญี่ปุ่น ซึ่งเป็นสมาชิกขององค์กรธุรกิจที่มีอิทธิพลที่สุด
ในญี่ปุ่น คือ สหพันธ์องค์การเศรษฐกิจญี่ปุ่น หรือเคดันเรน ที่กรุงโตเกียว
นครหลวงของญี่ปุ่นว่า นโยบายปกป้องธุรกิจที่มีขีดความสามารถในการแข่งขันน้อยที่สุด
ในระดับสูงของรัฐบาล-ญี่ปุ่น สร้างความสูญเสียต่อบริษัทต่างชาติในญี่ปุ่น
หรือแม้แต่ธุรกิจที่มี-ประสิทธิภาพในญี่ปุ่นเอง

          นายมอนเดล กล่าวว่า ยอดเกินดุลการค้าจำนวนมหาศาลที่ญี่ปุ่นมีต่อ-
ประเทศคู่ค้า ซึ่งรวมถึงสหรัฐนั้น เป็นผลจากนโยบายจำกัดการค้าเพื่อปกป้องธุรกิจ
ที่ไม่มีขีดความสามารถในการแข่งขันของรัฐบาลญี่ปุ่นดังกล่าว ซึ่งกดดันให้ค่าเงินเย
น
ปรับตัวสูงขึ้นถึงประมาณร้อยละ ๒๐ เมื่อเทียบกับเงินดอลลาร์สหรัฐ
ในระยะ ๑ ปีที่ผ่านมา

          เอกอัครราชทูตสหรัฐประจำญี่ปุ่นกล่าวด้วยว่า เป็นที่คาดว่า
เมื่อถึงสิ้นปีนี้ สหรัฐอาจขาดดุลการค้าต่อญี่ปุ่นใกล้เคียงกับจำนวน ๖๐,๐๐๐ ล้าน-
ดอลลาร์สหรัฐ (ประมาณ ๑.๕ ล้านล้านบาท) เมื่อปีที่แล้ว หรือสูงกว่า

          ก่อนหน้านี้ บรรดานักวิเคราะห์ภาวะเงินตราก็เคยกล่าวว่า รัฐบาลสหรัฐ
พยายามที่จะผลักดันให้ค่าเงินเยนปรับตัวสูงขึ้น เมื่อเทียบกับเงินดอลลาร์สหรัฐ
เพื่อให้สินค้าส่งออกของญี่ปุ่นมีราคาแพงขึ้นในตลาดต่างประเทศ ซึ่งจะทำให้
ขีดความสามารถในการแข่งขันของธุรกิจญี่ปุ่นในตลาดระหว่างประเทศลดลง
          นายมอนเดลยังได้กล่าวว่า นโยบายปกป้องการค้าและอุตสาหกรรมในประเทศ
ในระดับสูงของรัฐบาลญี่ปุ่น ทำให้ผู้บริโภคชาวญี่ปุ่นต้องแบกรับภาระภาษี
สูงขึ้นโดยไม่รู้ตัวด้วย ทั้งนี้ เพราะธุรกิจหรืออุตสาหกรรมที่ไร้ประสิทธิภาพต่าง
ๆ
ในญี่ปุ่น เช่น ธุรกิจที่อยู่อาศัย หรือโทรคมนาคมในญี่ปุ่นนั้น เรียกเก็บค่าบริการ
หรือมีราคาแพงกว่าระดับราคาเฉลี่ยในตลาดระหว่างประเทศ

          อย่างไรก็ตาม เอกอัครราชทูตสหรัฐประจำญี่ปุ่นกล่าวว่า ญี่ปุ่นประสบ
ความคืบหน้าในการแก้ปัญหาดังกล่าวไปบ้างแล้ว เช่น เมื่อเร็ว ๆ นี้ ญี่ปุ่นได้บรรลุ
ข้อตกลงกับสหรัฐ เรื่องการเปิดตลาดโครงการภาครัฐบาลแก่บริษัทต่างชาติมากขึ้น
นอกจากนี้ ญี่ปุ่น และสหรัฐยังได้บรรลุข้อตกลงว่าด้วยการเปิดตลาดโทรคมนาคม
และอุปกรณ์การแพทย์ในญี่ปุ่นแก่ต่างประเทศมากขึ้น ตลอดจนข้อตกลงว่าด้วยการให้-
ความคุ้มครองทรัพย์สินทางปัญญาแก่ธุรกิจต่างชาติ และล่าสุด สหรัฐ และญี่ปุ่น
ได้ประกาศข้อตกลงว่าด้วยการเปิดตลาดแผ่นกระจกในญี่ปุ่น เมื่อวานนี้ด้วย.-๘๕๓#####
###
"ซูฮาร์โต" เรียกร้องให้ชาวอินโดนีเซียเร่งปรับตัวรับเขตการค้าเสรีเอเปค

          จาการ์ตา (รอยเตอร์) ๑๔ ธ.ค.- ประธานาธิบดีซูฮาร์โต ของอินโดนีเซีย
กล่าวเรียกร้องวานนี้ ให้ชาวอินโดนีเซียเร่งเพิ่มขีดความสามารถในการแข่งขัน
ทางการค้าให้ทัดเทียมกับนานาประเทศ ก่อนที่กลุ่มความร่วมมือทางเศรษฐกิจ
ในภูมิภาคเอเชียและแปซิฟิก หรือเอเปค จะกลายเป็นเขตการค้าเสรีอย่างสมบูรณ์
ในปี ๒๕๖๓ ประธานาธิบดีซูฮาร์โต กล่าวในคำปราศรัยที่มีต่อสถาบันการป้องกันประเทศ
แห่งชาติของอินโดนีเซียว่า สาขาการค้า หรือธุรกิจใดที่ยังไม่พร้อมรับเขตการค้าเสรี
-
เอเปค ก็ควรเร่งปรับระบบให้พร้อม และสาขาการค้าใดที่ยังไม่มีขีดความสามารถ
ที่จะแข่งขันกับภาคีเอเปคอื่น ๆ ก็ควรเร่งปรับปรุงขีดความสามารถให้พร้อม
และว่าการเตรียมตัวรับเขตการค้าเสรีเอเปคนั้น เป็นภารกิจที่ชาวอินโดนีเซีย
จะต้องร่วมแรงร่วมใจกันทำ ผู้นำอินโดนีเซียยังได้กล่าวว่า ชาวอินโดนีเซีย
จะต้องเตรียมตัวไว้พร้อมที่จะเผชิญหน้ากับสิ่งท้าท้ายต่าง ๆ เกี่ยวกับ
เขตการค้าเสรีเอเปค และจะต้องฉวยโอกาสสำหรับโอกาสที่มาถึง อนึ่ง
บรรดาผู้นำของภาคีเอเปคทั้ง ๑๘ ประเทศ บรรลุข้อตกลงฉบับประวัติศาสตร์
ในการประชุมสุดยอดครั้งล่าสุดที่เมืองโบกอร์ ของอินโดนีเซีย
เมื่อกลางเดือนที่แล้วว่า จะจัดตั้งเขตการค้าเสรีเอเปคอย่างสมบูรณ์ภายในปี ๒๕๖๓
ทั้งนี้ เอเปคประกอบด้วยออสเตรเลีย นิวซีแลนด์ จีน มาเลเซีย ฮ่องกง ประเทศไทย
ฟิลิปปินส์ แคนาดา ชิลี ปาปัวนิวกินี อินโดนีเซีย สิงคโปร์ บรูไน สหรัฐ เม็กซิโก
เกาหลีใต้ ไต้หวัน และญี่ปุ่น.-๘๕๓

ผู้นำแอฟริกาใต้ว่าเขาจะอยู่ในตำแหน่งจนถึงปี ๒๕๔๒

          ลอนดอน (เอเอฟพี) ๑๔ ธ.ค.- ประธานาธิบดีเนลสัน แมนเดลา
แห่งแอฟริกาใต้ กล่าวว่า เขาจะยังคงอยู่ในตำแหน่งผู้นำประเทศไปจนกว่าจะมี
การเลือกตั้งทั่วไปในปี ๒๕๔๒ และหลังจากนั้น เขาจะอำลาวงการเมืองของ
ประเทศ ประธานาธิบดีแมนเดลา ให้สัมภาษณ์หนังสือพิมพ์เดลีย์ เทเลกราฟ
ออกในอังกฤษฉบับวานนี้ว่า เขาเป็นผู้รับใช้ประชาชน และเขาจะทำหน้าที่ไปจนกว่า
ประชาชนจะไม่ต้องการเขาแล้ว อย่างไรก็ตาม เขาอยากจะเสริมว่า เขามีอายุ
ถึง ๗๖ ปีแล้ว และเขาไม่คิดว่าในอีก ๕ ปีข้างหน้า คนที่มีอายุ ๘๑ ปีอย่างเขา
จะสามารถเป็นผู้นำประเทศได้อย่างไร ต่อข้อถามเกี่ยวกับกระแสวิพากษ์วิจารณ์
เกี่ยวกับการปฎิรูปสังคมที่ดำเนินไปอย่างเชื่องช้า ประธานาธิบดีแมนเดลา กล่าวว่า
เขาไม่คิดว่าควรจะใส่ใจกับคำวิพากษ์วิจารณ์เหล่านี้มากนัก และว่าเขาต้องพยายาม
ผ่อนคลายความหวั่นเกรงคนผิวขาวในหมู่ชาวแอฟริกาใต้ เพื่อให้กระบวนการถ่ายโอนอำนาจ
เป็นไปอย่างราบรื่น มิฉะนั้นแล้ว อาจจะเกิดสงครามกลางเมืองขึ้นในประเทศได้
                                                   .-๖๑๒
####
จีนยกเลิกกำหนดการเยือนของ ร.ม.ว.การขนส่งสหรัฐ
         ปักกิ่ง (เอพี) ๑๔ ธ.ค.- โฆษกกระทรวงต่างประเทศจีนแถลงวานนี้ว่า
รัฐบาลจีนได้ตัดสินใจยกเลิกกำหนดการเยือนจีน ของนายเฟเดริโก เปนา
รัฐมนตรีการขนส่งสหรัฐ ในระหว่างวันที่ ๗-๒๐ มกราคม ปีหน้า เพื่อประท้วงที่นายเปนา
เดินทางเยือนไต้หวัน ซึ่งจีนยังคงถือว่าเป็นปรปักษ์กับจีน เมื่อสัปดาห์ที่แล้ว
โฆษกกระทรวงต่างประเทศจีนแถลงว่าการที่นายเปนา เดินทางเยือนไต้หวันนั้น
เป็นการละเมิดต่อข้อตกลงต่าง ๆ ซึ่งนำไปสู่การสถาปนาความสัมพันธ์ทางการทูต
ระหว่างจีนกับสหรัฐ เมื่อปี ๒๕๒๒ และ "ก่อให้เกิดความไม่พอใจอย่างรุนแรง
ภายในจีน" และว่าเมื่อรูปการณ์เป็นไปเช่นนี้ จึงเป็นเรื่องยากที่จีนจะให้การต้อนรั
บ
นายเปนาในเดือนหน้า อย่างไรก็ตาม โฆษกกระทรวงต่างประเทศจีนกล่าวว่า
กำหนดการเยือน และการแลกเปลี่ยนต่าง ๆ ระหว่างเจ้าหน้าที่คนอื่น ๆ ของสหรัฐ
กับจีน จะยังคงดำเนินต่อไป และว่าจีนยังคงมีนโยบายที่จะรักษา และส่งเสริม
การแลกเปลี่ยนระดับสูงระหว่างจีนกับสหรัฐไว้ต่อไป อนึ่ง นายเปนาเดินทางเยือน
ไต้หวันเป็นเวลา ๓ วัน เมื่อสัปดาห์ที่แล้ว และให้คำมั่นกับไต้หวันว่า สหรัฐ
จะกระชับความสัมพันธ์กับไต้หวันให้ใกล้ชิดยิ่งขึ้น ทั้งนี้ นายเปนา
นับเป็นเจ้าหน้าที่ระดับรัฐมนตรีคนที่ ๒ ของสหรัฐที่เดินทางเยือนไต้หวัน
นับจากรัฐบาลสหรัฐเปลี่ยนไปสถาปนาความสัมพันธ์ทางการทูตกับจีนแทนไต้หวัน
เมื่อปี ๒๕๒๒ การเยือนดังกล่าวมีขึ้นหลังจากรัฐบาลสหรัฐตัดสินใจที่จะปรับปรุง
ความสัมพันธ์กับไต้หวันเพื่อรับรองการพัฒนาเศรษฐกิจและประชาธิปไตยในไต้หวัน.-๘๕๓
#####

จีนยืนยันไม่มีความเปลี่ยนแปลงเรื่องระบบเศรษฐกิจในฮ่องกงหลังปี ๒๕๔๐

     ปักกิ่ง (รอยเตอร์,เอเอฟพี) ๑๔ ธ.ค.- จีน ซึ่งพยายามจะผ่อนคลาย
ความวิตกกังวลของบรรดานักลงทุนต่างชาติในฮ่องกงได้กล่าววานนี้ ให้คำมั่นว่า
จะไม่มีการเปลี่ยนแปลงทางด้านระบบเศรษฐกิจและการค้าใด ๆ ในฮ่องกง
หลังจากที่ดินแดนอาณานิคมของอังกฤษแห่งนี้กลับไปอยู่ภายใต้การปกครองของจีน
ในปี ๒๕๔๐ นางหวู่ ยี่ รัฐมนตรีการค้าต่างประเทศและความร่วมมือทางเศรษฐกิจ
ของจีนกล่าวต่อบรรดานักธุรกิจต่างชาติที่ดำเนินธุรกิจในฮ่องกงว่า ฮ่องกง
จะยังคงสถานะศูนย์กลางทางการค้า การเงิน การขนส่ง และข้อมูลเหมือนดังที่เป็นอยู่
ในปัจจุบัน พร้อมกันนั้นเธอกล่าวให้ความมั่นใจต่อนักธุรกิจเหล่านี้มิให้วิตก
กังวล และยังเรียกร้องให้ดำเนินธุรกิจในฮ่องกงต่อไปอย่างสบายใจ นางหวู่
ยังกล่าวด้วยว่า รัฐบาลจีนยังคงยึดมั่นในนโยบาย ๑ จีน ๒ ระบบ และจะรักษา
ความมั่งคั่งและเสถียรภาพของฮ่องกงไว้ภายใต้กฎหมายพื้นฐานที่จีนกำหนดขึ้น
และว่ารัฐบาลจีนจะผลักดันการขยายความสัมพันธ์ทางเศรษฐกิจระหว่างจีนแผ่นดินใหญ่
และฮ่องกงต่อไป.-๖๑๒
#####

########

รัฐมนตรีต่างประเทศของไทยจะเดินทางเยือนฟิลิปปินส์

          มะนิลา (เอเอฟพี) ๑๔ ธ.ค.- กระทรวงต่างประเทศฟิลิปปินส์
กล่าววานนี้ว่า พ.ต.ท.ทักษิณ ชินวัตร รัฐมนตรีว่าการกระทรวงการต่างประเทศ
ของไทย จะเดินทางเยือนฟิลิปปินส์เป็นเวลา ๒ วัน ตั้งแต่วันนี้เป็นต้นไป
กระทรวงต่างประเทศฟิลิปปินส์แถลงว่า ในการเยือนฟิลิปปินส์ ซึ่งเป็นไปตามแผนการ
ตระเวนเยือนประเทศเพื่อนบ้านที่เป็นสมาชิกประชาคมประชาชาติ
เอเชียตะวันออกเฉียงใต้ หรืออาเซียน หลังเข้ารับตำแหน่งรัฐมนตรีว่าการ
กระทรวงการต่างประเทศ เมื่อเดือนตุลาคมที่ผ่านมา พ.ต.ท.ทักษิณ มีกำหนดจะพบกับ
ประธานาธิบดีฟิเดล รามอส และนายโรเบอร์โต โรมูโร รัฐมนตรีต่างประเทศฟิลิปปินส์
ซึ่งคาดว่าจะมีการหารือกันในเรื่องความมั่นคงในภูมิภาคและมาตรการ
ในการส่งเสริมการค้าและการลงทุนระหว่างกันและกัน. - ๖๑๒

#######

ญี่ปุ่นยังมิได้ตัดสินใจส่งเจ้าหน้าที่รักษาสันติภาพไปยังที่ราบสูงโกลัน

          โตเกียว (รอยเตอร์) ๑๔ ธ.ค.- นายโยเฮ โคโนะ
รัฐมนตรีต่างประเทศญี่ปุ่น กล่าววานนี้ว่า ญี่ปุ่นกำลังรอคอยเจ้าหน้าที่
รักษาสันติภาพที่ส่งไปยังซาอีร์และโมซัมบิกเดินทางกลับมายังญี่ปุ่น
ก่อนที่จะตัดสินใจว่าจะส่งเจ้าหน้าที่รักษาสันติภาพไปยังที่ราบสูงโกลันหรือไม่
นายโคโนะให้สัมภาษณ์ผู้สื่อข่าวว่า รัฐบาลกำลังหารือเกี่ยวกับเรื่องนี้
รวมทั้งเรื่องการส่งคณะศึกษาข้อเท็จจริงล่วงหน้าไปยังดินแดนดังกล่าว
แต่ยังมิได้มีการตัดสินใจในขั้นสุดท้ายแต่อย่างใด เขายังระบุด้วยว่า
ญี่ปุ่นจะพิจารณาส่งเจ้าหน้าที่ไปประเทศใด ก็ต่อเมื่อเจ้าหน้าที่รักษาสันติภาพ
ของสหประชาชาติจากประเทศอื่น ๆ เดินทางไปปฏิบัติหน้าที่แล้ว
สามารถกลับมาได้อย่างปลอดภัย รัฐมนตรีต่างประเทศญี่ปุ่นกล่าวด้วยว่า
ในการประชุมรัฐมนตรีญี่ปุ่นในวันนี้ บรรดารัฐมนตรีได้เตือนให้พิจารณาให้ถี่ถ้วน
ก่อนจะตัดสินใจส่งเจ้าหน้าที่ญี่ปุ่นไปยังที่ราบสูงโกลัน ซึ่งเป็นดินแดน
ที่อิสราเอลยึดมาจากซีเรียในปี ๒๕๑๐ และขณะนี้เจ้าหน้าที่สหประชาชาติ
ประจำการอยู่ในดินแดนแห่งนี้เพื่อเป็นกันชนระหว่างกองทัพอิสราเอล และซีเรีย
อย่างไรก็ตาม นายริวทาโร ฮาชิโมโต รัฐมนตรีการค้าของญี่ปุ่น
ให้สัมภาษณ์ผู้สื่อข่าวว่า ถึงแม้ญี่ปุ่นจะระมัดระวังเกี่ยวกับการตัดสินใจ
ในเรื่องนี้ แต่มีแนวโน้มว่าญี่ปุ่นอาจจะพิจารณาส่งคณะเจ้าหน้าที่ไปปฏิบัติหน้าที่

ในดินแดนดังกล่าว เนื่องจากญี่ปุ่นต้องการสร้างสัมพันธภาพเป็นพิเศษ
กับประเทศต่าง ๆ ในตะวันออกกลาง.-๖๑๒
#######
